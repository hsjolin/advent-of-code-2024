<html><body><p><i>Samuel Langhorne Clemens.</i><br />(<i>mark twain</i>.)</p>
TOM SAWYERS
ÄFVENTYR<br /><br />

AF<br /><br />

MARK TWAIN<br /><br />

ÖFVERSÄTTNING FRÅN ENGELSKAN<br /><br />

AF<br /><br />

TOM WILSON<br /><br />

SVENSK BILLIGHETSUPPLAGA<br /><br />

STOCKHOLM
BJÖRCK & BÖRJESSON
STOCKHOLM 1907<br /><br />

VICTOR PETTERSONS A.-B. BOKTRYCKERI.
<div><br /><br />

<h2>I.</h2><br /><br />

»Tom!»<br /><br />

Intet svar.<br /><br />

»Tom!»<br /><br />

Intet svar.<br /><br />

»Hvart i all världen kan pojken ha tagit vägen?
— Tom, hör du!»<br /><br />

Den gamla frun sköt ned glasögonen och tittade
öfver dem omkring sig i rummet, därpå sköt hon
upp dem i pannan och tittade under dem. Sällan
eller aldrig såg hon <i>genom</i> dem efter någonting så
obetydligt som en pojke, ty det var hennes
helgdags-glasögon, hennes själs stolthet, och hon hade dem
endast för prydnadens, men icke för nyttans skull,
hon kunde lika gärna ha tittat genom hålen på ett
par kakelugnsluckor. Hon såg ett ögonblick
förlägen ut och sade därpå, icke häftigt men tillräckligt
högt för att kunna höras af möblerna:<br /><br />

»Vänta bara tills jag får tag i dig, så ska’ jag
minsann . . .!»<br /><br />

Hon slutade icke meningen, ty under tiden böjde
hon sig ned och stötte med sopborsten under sängen
— och så måste hon draga andan för att därmed
interpunktera stötarna. Men hon fick icke fram
något annat än katten.<br /><br />

»Jag har väl aldrig sett maken till pojke!»<br /><br />

Hon gick till den öppna dörren och stod där och
såg ut bland tomatrankorna och spikklubbssnåren,
som växte på gården. Ingen Tom syntes till. Då
höjde hon rösten till en styrka beräknad för längre
håll och skrek:<br /><br />

»To-o-o-m!»<br /><br />

Då hörde hon ett lätt buller bakom sig och
vände sig om alldeles lagom för att hugga en liten
gosse i jackan och hejda hans flykt.<br /><br />

»Se där! Jag borde ha tänkt på det där
gömstället! Hvad har du gjort därinne?»<br /><br />

»Ingenting.»<br /><br />

»Ingenting! Jo, det syns minsann på dina
händer, och på munnen sedan! Hvad ä’ det där för
smet?»<br /><br />

»Jag vet inte, tant.»<br /><br />

»Men jag vet det, jag — det ä’ sylt, det ä’ hvad
det ä’. Tjugu gånger så visst som en har jag sagt
dig, att om du inte lät bli sylten, så skulle jag ta och
piska upp dig . . . Tag hit det där spöet!»<br /><br />

Spöet hven i luften, faran var öfverhängande.<br /><br />

»Nej, men se — titta bakom sig, tant!»<br /><br />

Den gamla damen svängde rundt och drog
kjolarna åt sig undan en möjlig fara — och pojken
passade på och sprang ögonblickligen sin väg,
klättrade upp på det höga planket och gjorde sig osynlig.
Tant Polly stod ett ögonblick förbluffad och brast
därpå i hjärtligt skratt.<br /><br />

»Åt skogen med pojken! Aldrig kan jag då
heller lära mig någonting! Har han inte spelat mig
tillräckligt många spratt, för att jag skulle se upp
med honom den här gången? Men de gamla
narrarna äro de värsta — det ä’ inte godt att lära gamla
hundar sitta, säger ordspråket. Men, du min milde,
han gör ju aldrig samma knep två dagar å rad, och
hvem ä’ kropp att veta, hvad som härnäst ska’
komma? Han tycks veta på pricken hur länge han
kan hålla på och pina mig, innan jag blir riktigt ond,
och han vet, att kan han bara laga, att jag hejdar
mig en minut, eller narra mig att skratta, så ä’
alltsammans öfver igen, och jag kan inte ge honom ett
rapp. Gud ska’ veta att jag inte gör min plikt mot
den gossen, det ä’ då dagsens sanning. Spar på
riset, och du fördärfvar pilten, säger Skriften. Jag
vet väl, att jag hopar skuld och straff öfver bådas
våra hufvuden. Han ä’ full af hin, men du min
skapare, han ä’ ju min egen aflidna systers barn,
och jag har inte hjärta att slå honom. Hvarje gång
jag låter honom slippa, känner jag så grufliga
samvetskval, och hvarje gång jag smäller till honom, ä’
mitt gamla hjärta nära att brista. Nåja, människan,
af kvinna född, lefver en liten tid och hennes lif är
fullt af möda och bekymmer, säger Skriften, och så
ä’ det nog också, tänker jag. Han kommer nog att
skolka från skolan i eftermiddag, och då blir jag
tvungen att låta honom arbeta i morgon för att
straffa honom. Det ä’ grufligt hårdt att låta honom
arbeta på lördagen, när alla gossarna ha fridag,
men han afskyr arbete mer än någonting annat, och
jag måste väl på något sätt uppfylla mina plikter mot
honom, eller kommer jag att rakt fördärfva barnet.»<br /><br />

Tom skolkade verkligen och hade, som han själf
tyckte, »lifvadt värre». Han kom hem igen nätt
och jämnt i lagom tid för att före kvällsvarden
hjälpa Jim, den lilla negergossen, att såga ved till
dagen därpå och spänta stickor — åtminstone var
han tillräckligt tidigt för att berätta sina äfventyr
för Jim, medan denne gjorde tre fjärdedelar af
arbetet. Toms yngre bror eller, rättare, halfbror, Sid,
var redan färdig med sin del af arbetet, att plocka
spån, ty han var en lugn och stillsam gosse och
hade inga äfventyr och odygder för sig. Under det
Tom åt kvällsvard och snattade socker, då tillfälle
erbjöd sig, gjorde tant Polly honom mycket snärjande
och mycket djupsinniga frågor, ty hon ville tvinga
honom till en graverande bekännelse. I likhet med
så många andra enkla och okonstlade själar var det
hennes käraste fåfänga att tro sig begåfvad med
mycken talang för en mörk och hemlighetsfull
diplomati, och hon betraktade gärna sina allra
genomskinligaste planer såsom under af knipslughet.<br /><br />

»Tom», sade hon, »det var väl ganska varmt i
skolan, eller hur?»<br /><br />

»Ja.»<br /><br />

»Rysligt varmt, inte sant?»<br /><br />

»Jo då!»<br /><br />

»Fick du inte lust att ta dig ett bad, Tom?»<br /><br />

En liten tillstymmelse till förskräckelse
genomilade Tom, en hastig, obehaglig misstanke. Han
kastade en forskande blick på tant Pollys ansikte,
men det sade ingenting; därpå svarade han:<br /><br />

»Nej, tant — — inte mycket åtminstone.»<br /><br />

Den gamla frun sträckte ut handen, kände på
Toms skjorta och sade:<br /><br />

»Men nu åtminstone ä’ du inte för varm.»<br /><br />

Och hon smickrade sig med tanken att ha
upptäckt, att skjortan var torr, utan att någon kunde
veta, att detta just var hvad hon haft i sinnet.
Men trots hennes inbillade slughet visste Tom nu,
hvarifrån vinden blåste, och så förekom han det
schackdrag, som sannolikt skulle följa härnäst.<br /><br />

»Några af oss pumpade vatten på hufv’et på
hvarandra», sade han. »Mitt ä’ pin vått ännu —
känn!»<br /><br />

Det förargade tant Polly att hon kommit att
förbise detta lilla åtminstone indirekta bevis och
försummat en fint. Men så fick hon en ny ingifvelse:<br /><br />

»Tom, du behöfde väl aldrig, för att pumpa
vatten på hufvudet, slita loss skjortkragen, där
jag sydde fast den? Knäpp opp jackan!»<br /><br />

All ängslan försvann från Toms ansikte. Han
öppnade jackan; skjortkragen var mycket riktigt
fastsydd.<br /><br />

»Se så, gå nu din väg, besvärliga pojke! Jag
trodde fullt och fast att du hade skolkat och tagit
dig ett bad i stället. Men jag förlåter dig. Det ä’
nog så med dig, min kära Tom, du ä’ inte riktigt
så svår som du ser ut — <i>den här</i> gången åtminstone.»<br /><br />

Hon var halft förargad öfver att hennes
skarpsinnighet hade kommit på skam och halft glad att
Tom för en gång hade förirrat sig in på lydaktighetens
väg.<br /><br />

Men Sidney sade:<br /><br />

»Kors, jag tyckte tant sydde till hans krage
med hvit tråd, men nu ä’ det svart.»<br /><br />

»Ja visst, jag sydde med hvit tråd! Tom!»<br /><br />

Men Tom väntade icke på hvad som skulle följa.
Då han kom utom dörren, sade han:<br /><br />

»Vänta du, min kära Siddy, det här ska’ du
allt få smörj för!»<br /><br />

Då Tom kom till ett säkert ställe, undersökte
han två stora synålar, som voro instuckna i
uppslagen på hans jacka och hade tråden påträdd och virad
omkring dem — den ena nålen hade hvit tråd, den
andra svart.<br /><br />

»Hon skulle aldrig lagt märke till det, om inte
Sid varit», tänkte Tom. »Men det ä’ då också bra
retfullt, ibland syr hon med hvit tråd, ibland med svart.
Om hon ville vara så god och hålla sig antingen till
den ena eller andra sorten — jag kan inte hålla reda
på ordningen. Men nog ska’ jag lappa om Sid för
det, det kan han lita på!»<br /><br />

Han var icke något mönster för gossarna i byn,
men han kände mönstergossen mycket väl och
afskydde honom hjärtligt.<br /><br />

Inom två minuter eller till och med kortare tid
hade han glömt alla sina bekymmer. Icke därför
att hans bekymmer voro en smula mindre tunga och
bittra för honom än en mans bekymmer för en man,
utan emedan ett nytt och mäktigt intresse öfvervägde
dem för tillfället och dref dem ur hans minne,
alldeles som männen glömma sina missöden för det
spännande i nya företag. Detta nya intresse var en
splitter ny och värdefull uppfinning i fråga om
sättet att hvissla, som han nyss fått lära sig af en
neger och nu kunde ostördt få praktisera. Den
bestod i en egendomlig fågellik konst, ett slags flytande
drill eller slag, som frambragtes genom att låta
tungan med korta uppehåll vidröra gommen midt
under musiken; läsaren erinrar sig förmodligen, om han
själf varit pojke, hur det går till. Genom flit och
ansträngning lyckades han snart komma
underfund med konsten, och han gick gatan framåt med
munnen full af harmoni och hjärtat fullt af
tacksamhet. Han erfor mycket af den känsla en astronom
erfar, då han upptäckt en ny planet; i fråga om
styrkan, djupet och det oblandade i denna känsla af
glädje var helt säkert företrädet på gossens sida,
men icke på astronomens.<br /><br />

Sommaraftnarna voro långa; det var ännu icke
mörkt. Helt tvärt höll Tom upp med sin hvissling.
En främling stod inför honom, en gosse en hårsmån
större än han själf. En nykomling af hvad ålder och
af hvilketdera könet som helst var nog att väcka
nyfikenhet i den oansenliga lilla köpingen S:t
Petersburg. Gossen var dessutom väl klädd — väl klädd
på en hvardag. Hans mössa var riktigt prydlig,
den lätt tillknäppta blåa klädesjackan ny och fin
och likaså byxorna. Han hade skor på sig, och ändå
var det bara fredag; han hade till och med halsduk,
en grant färgad bandstump. Han hade något
storstadslikt öfver sig, som skar Tom in i själen.
Ju mera Tom stirrade på det lysande undret, desto
mera rynkade han på näsan åt grannlåten, och desto
tarfligare föreföll honom hans egen klädsel. Ingen
af de båda gossarna sade till att börja med
någonting. Om den ene rörde sig, rörde äfven den andre
på sig, men endast åt sidan och i kretsgång; de
stodo hela tiden ansikte mot ansikte, öga mot öga.
Till sist sade Tom:<br /><br />

»Jag kan klå dig, jag!»<br /><br />

»Det skulle jag vilja se!»<br /><br />

»Jo, jag <i>kan</i> göra det!»<br /><br />

»Nej, det kan du <i>inte</i> det!»<br /><br />

»Joho, säger jag!»<br /><br />

»Nehej, säger jag!»<br /><br />

En fruktansvärd paus; därpå sade Tom:<br /><br />

»Hvad heter du?»<br /><br />

»Det angår väl inte dig.»<br /><br />

»Jo, jag ska’ <i>visa</i> att det angår mig.»<br /><br />

»Nå, hvarför visar du det inte då?»<br /><br />

»Inte ett muck till, för då gör jag det!»<br /><br />

»Muck, muck, muck! Låt nu se!»<br /><br />

»Å, du tycker att du ä’ rysligt kvick, du! Jag
skulle kunna klå dig, om jag också hade ena handen
bunden bakpå ryggen, om jag bara ville.»<br /><br />

»Nå, hvarför gör du det inte då? Du bara
pratar och säger att du kan.»<br /><br />

»Stå inte och retas längre, för då gör jag det!»<br /><br />

»Ja visst, ja, det ha mången sagt detsamma,
fast han ingenting vågat.»<br /><br />

»Kvickhufvud, du tycker allt att du ä’ nå’nting,
du, hva’?»<br /><br />

»Nej, men en så’n kymig hatt!»<br /><br />

»Du kan försöka att stuka den, om du inte
tycker om den. Försök att slå af den, så ska’ du få
smaka på köttbullar med naglar på!»<br /><br />

»Du ä’ en storskräflare.»<br /><br />

»Det kan du vara själf, och drag nu åt skogen
med dig!»<br /><br />

»Stå inte och käfta längre, för då tar jag en sten
och knackar dig i skall’n med!»<br /><br />

»Hvad du gör sen!»<br /><br />

»Jo, det gör jag!»<br /><br />

»Hvarför gör du det inte då? Hvarför säger
du så jämt bara och inte gör det? Det ä’ bara för
att du ä’ rädd.»<br /><br />

»Jag ä’ inte rädd.»<br /><br />

»Jo, det ä’ du.»<br /><br />

»Nej, säger jag!»<br /><br />

»Jo, säger jag!»<br /><br />

Åter en paus, hvarundcr de ännu skarpare mätte
hvarandra med blicken och makade sig rundt
hvarandra, tills de slutligen stodo axel mot axel. Då
sade Tom:<br /><br />

»Ryk nu så långt vägen räcker, ä’ du snäll!»<br /><br />

»Det kan du göra själf!»<br /><br />

»Det behöfver jag inte!»<br /><br />

»Inte jag heller!»<br /><br />

Så stodo de, hvar och en med ena foten ställd i
vinkel för att ha ett stöd, och båda trängde på
hvarandra af alla krafter och glodde ilsket på
hvarandra; men ingendera kunde få öfvertaget. Efter
att ha stått och bråkat och »brucklat» på detta sätt,
tills båda voro varma och röda, gåfvo båda efter
helt varsamt, och Tom sade:<br /><br />

»Du ä’ en kruka och en morsgris. Jag ska’
skicka min stora bror på dig, han kan klå dig med
lillfingret, och det ä’ just hvad jag ska’ be honom
göra.»<br /><br />

»Äh, hör’u, hva’ bryr jag mig om din stora bror?
Jag har en bror, som ä’ ännu mycket större och som
skulle kunna ta och hyfva’n öfver planket där som
ett intet!» (Båda bröderna existerade endast i
inbillningen).<br /><br />

»Det var lögn!»<br /><br />

»Det blir det inte därför att du säger det.»<br /><br />

Tom drog med stortån en linje i sanden och
sade:<br /><br />

»Gå öfver den här, om du vågar, och jag ska’
klå dig tills du inte kan stå på benen!»<br /><br />

Nykomlingen steg genast öfver gränsen och
sade:<br /><br />

»Du sa’ att du skulle klå mig — låt nu se att du
gör det!»<br /><br />

»Träng dig inte på mig, passa dig bara!»<br /><br />

»Nej, men hvarför klår du mig då inte?»<br /><br />

»Ta mig tusan, skulle jag inte göra det för två
cents!»<br /><br />

Den nya pojken tog upp två stora
kopparslantar ur fickan och höll hånande fram dem. Tom
stötte till honom, så att de föllo till marken.<br /><br />

Ögonblickligen tumlade och rullade båda
pojkarna omkring i smutsen, hårdt fastklösta vid
hvarandra som ett par kattor, och under en minut ryckte
och sleto de hvarandra i hår och kläder, bultade och
refvo hvarandra på näsan och höljde sig med damm
och ära. Inom kort tog förvirringen form, och
genom stridsröken syntes Tom, sittande grensle öfver
den nya pojken och bearbetande honom med
knytnäfvarna.<br /><br />

»Skrik: »<i>nog!</i>», sade han.<br /><br />

Pojken arbetade endast på att göra sig lös.<br /><br />

»Skrik: <i>nog!</i>», upprepade Tom och fortfor att
mörbulta honom.<br /><br />

Till sist fick den främmande pojken fram ett
halfkväfdt »<i>nog!</i>», och Tom släppte honom och sade:<br /><br />

»Nå, det kanske kan lära dig att en annan gång
inte vara fräck mot hvem som helst!»<br /><br />

Den nya gossen gick sin väg, i det han borstade
dammet af kläderna, snyftande och snörflande, såg
sig emellanåt om och skakade på hufvudet under
hotelser om hvad han skulle göra med Tom, »nästa
gång han fick tag i honom». På allt detta svarade
Tom med hånskratt och gick sin väg med högburen
panna. Men han hade icke väl vändt ryggen till,
förrän den nya pojken tog upp en sten och kastade
och träffade Tom mellan axlarna, hvarpå han tog
till benen och sprang som en antilop.<br /><br />

Tom satte efter förrädaren och förföljde honom
ända hem och fick på så sätt reda på, hvar han bodde.
Han fattade posto utanför porten en stund, trotsande
fienden att komma ut, om han vågade; men fienden
endast gjorde grimaser åt honom genom fönstret och
afböjde inbjudningen. Slutligen uppträdde fiendens
mor på skådeplatsen, kallade Tom en usel, elak
slyngel och buse och befallde honom att bara packa
sig i väg. Och så gick han sin väg, men lofvade att
han nog skulle »lura ut» den där pojken.<br /><br />

Han kom tämligen sent hem den aftonen. När
han försiktigt klättrade in genom fönstret, upptäckte
han ett bakhåll i skepnad af hans tant, och då hon
såg i hvad tillstånd hans kläder voro, blef hennes
beslut att förvandla förmiddagslofvet följande dag
till fängelse och tvångsarbete orubbligt fast.<br /><br />

*
</div>
<div><br /><br />

<h2>II.</h2><br /><br />

Lördagsmorgonen var inne, och hela naturen
stod i sommarfägring, strålande vacker och frisk
och svällande af lif. Det var sång i hvarje hjärta,
och om hjärtat var ungt, banade sig tonerna väg
öfver läpparna. Glädtighet låg i hvarje ansikte,
spänstighet i hvarje steg. Akaciorna stodo i blom,
blommornas vällukter uppfyllde luften.<br /><br />

Cardiff Hill, som låg bakom och ofvanför
köpingen, prunkade med den rikaste grönska och
syntes lagom långt bort för att förefalla som en
lycksalighetens ö, drömmande, fridfull och inbjudande.<br /><br />

Tom kom gående med ett ämbar fullt med
slamfärg och en borste med långt skaft. Han tog en
öfverblick af planket, och glädtigheten försvann
ur naturen och ett djupt svårmod uppfyllde hans
själ. Ett plank nära hundra fot långt och tio fot
högt! Det förekom honom som om lifvet var tomt
och tillvaron endast en börda. Suckande
doppade han borsten i färgen och förde den öfver den
öfversta brädan, upprepade det ett par gånger och
jämförde den obetydliga hvitlimmade strimman med
den långsträckta kontinenten af ännu ofärgadt plank
och slog sig modfälld ned på en buxbomsstubbe.
Jim kom skuttande ut ur porten, med en
vattenhink i handen och sjungande »Flickorna i Buffalo».
Att hämta vatten från köpingens pump hade hittills
alltid varit ett förhatligt arbete i Toms ögon, men nu
föreföll det honom icke så. Han påminde sig,
att man träffade sällskap vid pumpen. Hvita
och färgade gossar och flickor väntade alltid där,
tills deras tur kom, stannade sedan en stund och
»kursade» leksaker med hvarandra, grälade, slogos
och hade muntert. Och han påminde sig, att ehuru
pumpen endast låg några hundra fot bort, kom Jim
aldrig tillbaka med en hink vatten på mindre än
en timmes tid, och äfven då vanligtvis först sedan
man måst skicka någon efter honom.<br /><br />

»Hör du, Jim», sade Tom, »jag går efter vatten,
om du stannar här och målar en bit.»<br /><br />

Jim ruskade på hufvudet och svarade:<br /><br />

»Det går inte, master Tom. Gamla frun har
sagt, att jag ska’ gå och hämta vatten och inte stanna
under vägen och ha några konster för mig. Hon
visste nog, sa’ hon, att massa Tom skulle be mig
måla ett tag för honom, men det var hvad jag <i>inte</i>
skulle få göra, sa’ hon, utan jag skulle sköta mina
egna angelägenheter — hon skulle nog se till, att
målningen blef ordentligt gjord, sa’ hon.»<br /><br />

»Åh, bry dig inte om hvad hon sagt, Jim!
Så där pratar hon alltid. Ge mig hinken — jag
blir inte borta mer än en minut. Hon kommer aldrig
att få reda på det.»<br /><br />

»Nej, jag törs inte, master Tom. Gamla frun
skulle komma att vrida nacken af mig, ja, det
skulle hon!»<br /><br />

»Hon! Kors, hon klår ju aldrig någon — på
sin höjd knackar hon en i hufvudet med
fingerborgen, och hvem bryr sig om det! Hon talar
förfärliga ord ibland, men ord gör ju inte ondt — såvida
hon inte gråter, förstås, för då ä’ det en annan sak.
Jim, du får en kula af mig, en hvit kula.»<br /><br />

Jim började vackla.<br /><br />

»En hvit kula, Jim, en riktigt stilig en.»<br /><br />

»Det var verkligen en bussig kula, det får jag
säga. Men, master Tom, jag ä’ så rysligt rädd för
gamla frun.»<br /><br />

Men Jim var icke mer än människa — frestelsen
var honom för stark. Han ställde ifrån sig hinken
och tog emot den hvita kulan. Men ögonblicket
därpå flydde han med sin hink och med något, som
kom susande efter honom, Tom strök sitt plank
med ifver och tant Polly drog sig tillbaka från
valplatsen med en toffel i handen och triumf i blicken.<br /><br />

Men Toms energi varade icke länge. Han
började tänka på de lifvade saker han planerat för denna
dag, och hans bekymmer mångdubblades. Snart,
tänkte han, skulle gossarna, som hade ledigt, komma
gående för att bege sig ut på alla slags trefliga
expeditioner, och de skulle komma att drifva ett
rysligt skoj med honom för att han måste arbeta —
blotta tanken därpå brände som eld i hans själ.
Han tog fram sina timliga ägodelar och betraktade
dem — små leksaker, marmorkulor och annat skräp,
måhända nog för att tillhandla sig ett arbetsbyte,
men icke tillräckligt för att köpa sig ens en
halftimme af full frihet. Så stoppade han sina
inskränkta tillgångar åter i fickan och uppgaf tanken
på att försöka köpa gossarna.<br /><br />

I detta mörka och hopplösa ögonblick fick han
plötsligt en ingifvelse. Ingenting mindre än en stor,
härlig ingifvelse. Han tog åter upp borsten och
fortsatte helt lugnt sitt arbete. Strax därpå dök
Ben Rogers upp vid horisonten, just den pojke,
hvars gyckel han fruktat mest af allas. Ben kom
dansande, skuttande och hoppande — ett
tillräckligt bevis att han kände sig lätt om hjärtat och att
hans förhoppningar voro högstämda. Han
mumsade på ett äpple och utstötte emellanåt ett
långdraget, melodiskt tjut, åtföljt af ett djupt »ding,
dång dång! ding dång dång!» ty han härmade en
ångbåt. Då han kom närmare, saktade han farten,
intog midten af vägen, lutade sig långt öfver åt
styrbord och drejade bi med en lång och grann och
omständlig lof, ty han föreställde »Stora Missouri» och
betraktade sig som nio fot djupgående. Han var
samtidigt fartyg, kapten och ringklocka till
maskinen, och så måste han inbilla sig, att han stod på
sitt eget däck högst upp och på samma gång
utdelade och verkställde sina befallningar.<br /><br />

»Stopp i maskin! Klingelikling!» Han
förlorade nästan alldeles farten och styrde långsamt
mot vägkanten. »Klart för back! Klingelikling!»
Hans armar spändes och lade sig efter sidorna.
»Back om styrbord! Klingelikling! Tschau!
tsch-tschau-vau-tschau!» lät han och lät högra handen
beskrifva vida kretsar, ty den föreställde ett fyrtio
fots hjul på den väldiga ångaren. »Back om babord!
Klingeligkling! Tschau-tsch-tschau!» Nu började
vänstra handen beskrifva cirklar.<br /><br />

»Stopp om styrbord! Klingeligkling! Stopp
om babord! Framåt om styrbord! Stopp! Sväng
sakta! Klingelikling! Tschau-au-au! Ut med
trossen ! Raska på! Fort ut med ett spring — hvad
gör ni där? Lägg fast med bukten kring
trädstubben där! Det ä’ bra, belägg — låt henne nu
svänga! Väl i maskin! Klingelikling!»<br /><br />

»Isch-isch-isch!» (Han släppte nu ut ånga).<br /><br />

Tom fortfor att stryka och skänkte icke
ångbåten någon uppmärksamhet. Ben stod ett
ögonblick och stirrade på honom och sade därpå:<br /><br />

»Ha, ha, ha! Jag tror du råkat illa ut, hva’?»<br /><br />

Intet svar. Tom pröfvade sitt sista penseldrag
med en konstnärs blick, lät därpå borsten göra ännu
en mjuk svängning och pröfvade resultatet liksom
förut. Ben lade till bredvid honom. Det vattnades
i munnen på Tom, då han såg Bens äpple, men
han bara fortfor att arbeta.<br /><br />

»Hör du, gamla gosse, jag tror du håller på och
knogar, hva’?»<br /><br />

»Å tusan, ä’ det du, Ben? Inte såg jag dig.»<br /><br />

»Vet du hva’, jag tänker göra en simtur, har du
inte lust att följa med? Men naturligtvis arbetar
du hellre, det var en klar sak!»<br /><br />

»Hvad kallar du att arbeta?»<br /><br />

»Jaså, kanske det här inte ä’ att arbeta?»
Tom fortsatte med strykningen och svarade
likgiltigt:<br /><br />

»Nåja, kanske ä’ det och kanske ä’ det inte,
jag vet bara så mycket, att det behagar Tom Sawyer.»<br /><br />

»Åh, sjåpa dig inte nu — du vill väl aldrig påstå
att du tycker om det?»<br /><br />

Borsten fortsatte sin vandring.<br /><br />

»Tycker om det? Jag inser inte, hvarför jag
inte skulle tycka om det? Kanske man alla dagar
har tillfälle att få färga ett plank, hva’?»<br /><br />

Detta ställde saken i ett nytt ljus. Ben
upphörde att mumsa på sitt äpple. Tom förde borsten
fram och tillbaka med eleganta rörelser — drog sig
ett par steg tillbaka för att bedöma effekten —
tilllade ett penseldrag här och ett där — granskade åter
resultatet, under det Ben följde hvarje hans rörelse,
och blef allt mer och mer intresserad, tills han
slutligen helt uppgick i arbetet och sade:<br /><br />

»Du kan gärna låta mig måla lite, Tom.»<br /><br />

Tom funderade litet och var nära att
samtycka, men ändrade beslut.<br /><br />

»Nej, nej», sade han, »jag tror knappast det
skulle gå an, Ben. Ser du, tant Polly ä’ rysligt noga
med det här planket — just här vid gatan, förstår
du — men om det vore gårdsplanket, så skulle jag
inte vara så kinkig, och inte hon heller. Ja, hon ä’
förskräckligt noga med det här planket, det måste
göras ytterst noga. Jag tror att bland tusen finns
det inte en, som kan göra det så, som det bör göras.»<br /><br />

»Nej, hvad säger du — ä’ det så? Men var
nu inte så noga, låt mig försöka ett tag, bara helt
lite. Jag skulle låta dig göra det, om jag vore du,
Tom.»<br /><br />

»Ben, jag skulle gärna låta dig göra det, på
hedersord, men tant Polly — ja ja, Jim ville göra
det, han, men hon ville inte släppa honom till det.
Sid ville också, men hon gillade inte honom heller.
Nå, förstår du inte nu, i hvilken kitslig belägenhet
jag ä’? Om du skulle stryka det här planket och
någonting hände ...»<br /><br />

»Å prat! Jag ska’ vara lika noga som du. Låt
mig bara försöka, ä’ du snäll — du ska’ få kärnhuset i
mitt äpple.»<br /><br />

»Nåja, se här ... Nej, Ben, det går inte, jag ä’
rädd att ...»<br /><br />

»Du får hela äpplet.»<br /><br />

Tom öfverlämnade borsten med tvekan i minen
men med glädtig brådska i hjärtat. Och medan
för detta ångaren »Stora Missouri» arbetade och
svettades i solen, satt konstnären, som dragit sig tillbaka
från arbetet, på en tunna i skuggan tätt bredvid,
dinglade med benen, mumsade på sitt äpple och
funderade på, hur han skulle kunna lura ännu fler
dumbommar. Det fattades honom icke material:
hvarje ögonblick kommo unga pojkar, började med
att håna och slutade med att stryka plank. Då Ben
tröttnat, hade Tom sålt nästa turen att få träda in
som plankstrykare åt Billy Fisher för en väl
bibehållen drake, och då denne spelat ut, köpte Johnny
Miller sig in med en död råtta och ett snöre att svänga
den i, och så undan för undan timme efter timme.
Och ett stycke in på eftermiddagen hade Tom bragt
det så långt, att han från att på morgonen ha varit
en stackars fattig gosse nu bokstafligen vältrade
sig i välmåga. Han ägde, utom förut uppräknade
föremål, tolf marmorkulor, ett stycke af ett munspel,
en bit blått buteljglas att se genom, ett spolrör,
en nyckel, som icke öppnade något, ett stycke krita,
en glaspropp till en karaffin, en tennsoldat, ett
par grodungar, sex svärmare, en kattunge med
bara ett öga, ett dörrvred af mässing, ett
hundhalsband — men ingen hund till halsbandet — ett
knifskaft, fyra bitar apelsinskal och ett stycke gammal
trasig fönsterbåge. Han hade hela tiden haft det
riktigt bra och ingenting att göra, fullt upp med
sällskap — och planket hade fått tre strykningar på
hvarandra! Hade icke färgen tagit slut, så skulle
han ha länsat alla byns gossar på deras små
tillhörigheter.<br /><br />

Tom gjorde för sig själf den betraktelsen, att
världen i alla fall icke var så snöd. Omedvetet
hade han upptäckt en stor lag för de mänskliga
handlingarna, nämligen att det endast behöfs att
göra en sak svår att erhålla, för att väcka en mans
eller gosses lystnad därefter. Hade han varit en
stor och vis filosof som denna boks författare, skulle
han nu förstått, att arbete består i allt hvad
människan är tvungen att göra, lek i allt hvad hon icke
är tvungen till. Och detta skulle ha hjälpt honom att
förstå, hvarför tillverkningen af konstgjorda
blommor eller sysselsättningen i en trampkvarn är
arbete, under det att kägelslagning eller bestigandet af
Mont Blanc endast är nöje. I England finnas rika
herrar, som om sommaren dagligen köra fyrspända
omnibusar en vägsträcka af tjugu till trettio mils
längd, emedan detta privilegium kostar dem
ansenligt med pengar; men om man erbjöde dem lön för
deras tjänst, så skulle det förvandla saken till
arbete, och då skulle de nog afstå från alltsammans.<br /><br />

*<br /><br />

</div>
<div><br /><br />

<h2>III.</h2><br /><br />

Tom visade sig nu för tant Polly, som satt vid
det öppna fönstret i ett trefligt å baksidan beläget
rum, som på samma gång var sängkammare, matsal
och bibliotek. Den doftfyllda sommarluften, den
fridfulla tystnaden, blommornas vällukter och binas
söfvande surr hade gjort sin verkan, och hon satt
och nickade till öfver sin stickstrumpa — ty utom
katten hade hon intet sällskap, och katten hade somnat i
knä på henne. Glasögonen hade hon för säkerhetens
skull skjutit upp mot sin gråa hjässa. Hon tänkte,
att Tom naturligtvis för längesedan gifvit sig iväg,
och därför förvånade det henne att se honom på
detta oförskräckta sätt åter ge sig i hennes våld.<br /><br />

»Får jag inte gå och leka nu, tant?» sade Tom.<br /><br />

»Hvafalls, redan? Hur mycket har du gjort då?»<br /><br />

»Alltihop ä’ färdigt, tant.»<br /><br />

»Tom, stå inte och narras för mig, det tål jag inte!<br /><br />

»Jag narras inte, tant, allt ä’ verkligen färdigt.»<br /><br />

Tant Polly satte föga tro till dessa försäkringar;
hon gick ut för att själf se efter och skulle varit nöjd
till och med om endast tjugu procent af Toms
påstående varit sanning. När hon nu fann, att hela
planket var hvitlimmadt, och icke blott
hvitlimmadt utan ordentligt struket två gånger och
till och med en ådring tillagd till grundningen, blef
hennes förvåning obeskriflig.<br /><br />

»Nå, jag har väl aldrig sett maken!» sade hon.
»Det måste erkännas, att du <i>kan</i> arbeta, Tom,
bara du vill.» Men så försvagade hon
komplimangen genom att tillägga: »Dock måste jag säga,
att det ä’ grufligt sällan du vill.»<br /><br />

Hon var så öfverväldigad af hans glänsande
bedrift, att hon tog honom med sig in i
handkammaren och valde ut ett präktigt äpple och gaf honom
det jämte en uppbygglig föreläsning öfver, hur
mycket högre värde och bättre smak någonting godt i
matväg erhöll, när man fick det utan synd och genom
dygdig ansträngning. Och medan hon prydde upp
sitt tal genom att tillägga ett lyckligt valdt
bibelspråk, passade han på och knyckte en pepparkaka.<br /><br />

Sedan sprang han ut och såg Sid på väg att gå
uppför yttertrappan, som ledde till de bakre rummen
i andra våningen. Jordklumpar funnos tillhands,
och inom ett ögonblick var luften full af dem; de
susade kring Sid som en hagelskur, och innan tant
Polly hunnit hämta sig efter sin förvåning och samla
sina krafter för att skynda till hjälp, hade sex eller
sju klumpar träffat målet och Tom räddat sig öfver
planket och försvunnit; det fanns en port i planket,
men den fann han vanligtvis för trång för att
begagna sig af den. Nu, då han väl gjort upp
räkningen med Sid för att denne fäste uppmärksamheten
på den svarta tråden och bragte honom i förlägenhet,
kände han sig åter lugn till sinnes.<br /><br />

Tom följde kvarteret åt tätt utmed husraden och
försvann i en gyttgig gränd, som gick bakom hans
tants ladugård. Snart hade han hunnit tillräckligt
långt att kunna vara säker på att icke bli infångad och
afbasad och styrde kosan till köpingens torg, där
två soldatkompanier pojkar stodo uppställda
midtemot hvarandra för att enligt aftal utkämpa en strid.
Tom var general för en af dessa arméer, Joe
Harper, hans intima vän, för den andra. Dessa två
stora fältherrar nedläto sig icke till att personligen
deltaga i striden — det passade bättre för
småfolket — utan sutto tillsammans på ett högre ställe
och ledde operationerna genom order befordrade af
adjutanterna. Efter en lång och hårdnackad kamp
vann Toms armé en lysande seger. Därpå räknades
de stupade, fångarna utväxlades, man kom öfverens
om nästa krig och bestämde dagen för den
oeftergifliga bataljen, hvarpå arméerna ställde upp sig i
linje och marscherade bort, och Tom begaf sig
ensam på hemväg.<br /><br />

Då han gick förbi huset, där Jeff Thatcher bodde,
såg han en för honom obekant flicka i trädgården
— en förtjusande liten blåögd varelse med ljust hår
upplagdt i två långa flätor, hvit sommarklänning och
broderade små byxor. Hjälten nyss krönt med
nya lagrar föll, utan att ett skott lossades. En viss
Amy Lawrence försvann ur hans hjärta och
lämnade icke ens ett minne efter sig. Han hade trott
sig vara ursinnigt förälskad i henne, han hade
tagit sin hängifvenhet för henne för tillbedjan —
och nu visade det sig endast ha varit ett obetydligt,
raskt försvinnande litet tycke! Det hade kostat
honom månader att vinna henne, det var knappast en
vecka sedan hon tillstod sin kärlek för honom,
han hade under endast sju dagar varit den lyckligaste
och stoltaste gosse i världen — och nu var hon på
ett ögonblick försvunnen ur hans hjärta liksom en
tillfällig främling, hvars besök är till ända.<br /><br />

Han stod och tillbad med förstulna blickar denna
nya ängel, tills han såg, att hon upptäckt honom:
då låtsade han som om han vore okunnig om hennes
närvaro och började »uppträda» på alla slags
löjliga och pojkaktiga sätt för att vinna hennes beundran.
Han höll på en stund med sina besynnerliga konster
och upptåg, men till sist, just som han var som
bäst i farten med några farliga gymnastiska
produktioner, kastade han en blick åt sidan och såg den
lilla flickan gå upp mot byggningen. Tom gick
fram till staketet och stödde sig bedröfvad mot det
och hoppades, att hon skulle dröja ännu en stund.
Hon stannade ett ögonblick på yttertrappan och
gick därpå fram till porten. Tom drog en djup
suck, då hon satte foten på tröskeln, men hans
ansikte sken strax upp igen, ty i samma ögonblick hon
försvann, kastade hon en violblomma öfver
staketet. Tom sprang dit rundt staketet, stannade ett
par fot från blomman och beskuggade därpå ögonen
med handen och stod och tittade utför gatan som
om han upptäckt något intressant, som försiggick åt
det hållet. Strax därpå plockade han upp ett
halmstrå och försökte balansera det på näsan, med
hufvudet långt tillbakalutadt, och under det han i sina
ansträngningar flyttade sig från ena sidan till den
andra, kom han blomman allt närmare; slutligen
hvilade hans nakna fot på den, hans böjliga tår slöto
sig kring den, och han hoppade bort på ett ben
med sin skatt och försvann kring hörnet. Men
endast för en minut — endast tills han kunde få ge
blomman en plats innanför jackan i närheten af sitt
hjärta eller kanske sin mage; ty han var icke
särdeles hemma i anatomien och icke öfver sig kritisk i
något afseende.<br /><br />

Han återvände nu till staketet och hängde där
ända till mörkrets inbrott och visade emellanåt sina
konster liksom förut; men flickan syntes icke till
mera, ehuru Tom tröstade sig litet med hoppet, att
hon under tiden befunnit sig i närheten af ett fönster
och varit vittne till hans uppmärksamhetsbevis.<br /><br />

Under hela kvällsvarden visade han sig vid så
godt lynne, att hans tant undrade, »hvad i all
världen farit i pojken». Han fick en ansenlig mängd
bannor, därför att han kastat jordklumpar på Sid, men
detta tycktes icke bekomma honom det minsta. Han
försökte att snatta socker midtför tantens näsa och
erhöll därför ett slag på fingrarna. Han sade:<br /><br />

»Men, tant, du smäller ju inte till Sid, då han
tar.»<br /><br />

»Ja, Sid plågar en inte som du. Om jag inte
passade på dig, så hade du alltid fingrarna i sockret.»<br /><br />

Om en stund gick hon ut i köket, och Sid, lycklig
i sin straff löshet, räckte ut handen efter
sockerskålen, ett sätt att triumfera öfver Tom som nära nog
var outhärdligt. Men Sids fingrar släppte taget,
och skålen föll på golfvet och gick i kras. Tom blef
helt förtjust — så förtjust, att han till och med höll
tungan i styr och teg. Han föresatte sig att icke
säga ett ord, icke ens när tanten kom in igen, utan
sitta alldeles tyst tills hon frågade, hvem som begått
ofoget; då skulle han tala om det, och det skulle bli
den härligaste sak att få se, hur denna gunstling
och mönstergosse »fick på huden». Han var så
proppfull af triumferande glädje öfver hvad som
skulle komma, att han knappt kunde lägga band på
sig, då den gamla frun kom in och stannade framför
spillrorna af sockerskålen och slungade blixtar af
vrede öfver glasögonen. Han tänkte för sig själf:
»nu smäller det!», och ögonblicket därpå låg han
sprattlande på golfvet. Den mäktiga flathanden
höjdes för att ge honom ännu ett slag, då Tom skrek:<br /><br />

»Nej, stopp nu, hvarför ska’ du klå <i>mig?</i> Det
ä’ Sid, som slagit sönder den!»<br /><br />

Tant Polly upphörde förbluffad, och Tom
väntade sig ett uttryck af välgörande medlidande;
men sedan hon återfått målet, sade hon endast:<br /><br />

»Hm . . . Nåja, lite stryk skadar inte — du
passar nog på en annan gång, då jag inte ä’
närvarande, och gör något okynne.»<br /><br />

Sedan kände hon samvetsförebråelser och
längtade att få säga honom något vänligt och
kärleksfullt; men hon fruktade, att detta kunde utläggas
som en bekännelse å hennes sida, att hon haft orätt,
något som disciplinen förbjöd. Så fortfor hon att
tiga och gick till sina göromål med bekymradt
hjärta. Tom satt och tjurade i ett hörn och
öfverdref sin sorg. Han visste, att hans tant i sitt hjärta
låg på knä för honom, och i detta medvetande var han
full af trumpen belåtenhet. Han ville icke hänga
ut någon skylt, och hennes ville han icke se; han
visste, att litet emellanåt en längtansfull blick
kastades på honom genom en slöja af tårar, men han
vägrade att erkänna den. Han såg sig i andanom
ligga dödssjuk, såg sin tant böja sig ned öfver honom
och tigga om ett enda förlåtande ord; men han bara
vände sig mot väggen och dog utan att ha uttalat
detta ord. Å, hvad det skulle göra henne godt!
Och så utmålade han för sig själf en annan tafla,
hur han bars hem från floden, död, med lockarna
genomvåta, de stackars händerna orörliga för alltid
och det sårade hjärtat i ro. Hur hon då skulle
kasta sig öfver honom, hur hennes tårar skulle
falla som regn och hennes läppar bedja Gud att låta
henne få tillbaka sin gosse, som hon aldrig, aldrig
mera skulle behandla illa! Men han skulle ligga där
kall och blek — en stackars liten martyr, hvars
lidanden nu nått ett slut. Med dessa sina djupt
rörande drömmar skrufvade han upp sig till en sådan
känslostämning, att han måste svälja oupphörligt,
så nära var han att kväfvas, och hans ögon simmade i
en våt dimma, som flödade öfver, då han blinkade,
och rann ned och tillrade från nästippen.<br /><br />

Och omhuldandet af dessa hans sorger var en
så hög njutning för honom, att han icke kunde
fördraga, att någon världslig glädje eller störande
munterhet gjorde intrång på den; den var för helig för en
sådan beröring, och därför, när hans kusin Mary
kom indansande i rummet, sprittande af förtjusning
öfver att vara hemma igen efter en veckas — som
synts som en hel evighet — besök på landet, så
steg han upp och vandrade i moln och mörker ut
genom den ena dörren, medan hon kom med sång
och solsken genom den andra.<br /><br />

Han vandrade långt bort från de platser, där
pojkar brukade hålla till, och sökte upp ensliga
ställen, som stodo i samklang med hans
sinnesstämning. En flotte af stockar i floden inbjöd
honom, och han satte sig på dess yttersta kant och
betraktade flodens dystra vidd och bara önskade, att
han kunnat drunkna genast och omedvetet, utan
att det behöfde ske på det gamla vanliga, otrefliga
sättet, som naturen hittat på. Sedan tänkte han
på sin blomma. Han tog fram den, knäckt och
vissnad, och den stegrade ansenligt den sorg han njöt
af. Han undrade, om <i>hon</i> skulle skänka honom
sitt deltagande, om hon finge veta det. Skulle
hon gråta och önska, att hon haft rättighet att slå
armarna kring halsen på honom och trösta honom?
Eller skulle hon liksom hela den snöda världen kallt
vända sig från honom? Denna tafla medförde en så
skarp känsla af angenämt lidande, att han gång på
gång framkallade taflan på nytt för sin inre syn och
ställde den i nya och olika belysningar, tills han hade
gjort den alldeles utnött.<br /><br />

Till sist steg han upp suckande och vandrade
ut i mörkret. Omkring half tio eller tio kom han
till den folktomma gata, där hans tillbedda obekanta
bodde; han stannade ett ögonblick, intet ljud
träffade hans öra, ett ljus kastade ett dystert rödt
sken på en fönstergardin i andra våningen. Månne
hans afgud fanns där? Han klättrade öfver staketet
och slingrade sig försiktigt fram mellan blommorna
på gårdsplanen, tills han stod under det där fönstret;
han blickade ditupp länge och med djup rörelse
och lade sig därpå på marken under fönstret, hvarvid
han sträckte ut sig på rygg och knäppte ihop
händerna öfver bröstet, hållande i dem sin stackars
vissnade blomma. Och på detta sätt ville han dö —
ute i den kalla världen, utan något tak öfver sitt
hemlösa hufvud, utan någon vänlig hand att torka
dödssvetten ur hans panna, utan något kärleksfullt
ansikte, som deltagande böjde sig öfver honom,
när den sista stora kampen kom. Och på detta sätt
skulle <i>hon</i> få se honom, när hon blickade ut i den
glada morgonen — och o! månne hon skulle låta en
tår falla på hans stackars liflösa gestalt, skulle sucka
litet, då hon såg ett kraftigt ungt lif så grymt
förintadt, så i förtid mejadt af dödens lie?<br /><br />

Fönstret öppnades, en tjänstflickas skärande
stämma vanhelgade den heliga tystnaden, och en
störtflod af vatten genomdränkte den på jorden
liggande martyrens lämningar.<br /><br />

Den i själatåget liggande hjälten sprang upp
med en hjärtat lättande fnysning, en kastprojektil
hördes hvina i luften åtföljd af en frammumlad
svordom. Därpå lät det som när en ruta slås sönder,
och en liten skugglik gestalt klef öfver staketet
och satte af som en pil i mörkret.<br /><br />

Icke långt därefter, under det Tom, som helt
och hållet klädt af sig för att gå till sängs, vid skenet
af en talgdank undersökte sina genomblötta kläder,
vaknade Sid; men om han nu möjligen hade någon
dunkel afsikt att pika Tom, så betänkte han sig och
höll munnen — ty det låg fara i Toms ögon. Tom
kröp till kojs utan att ytterligare trötta sig med att
bedja, och Sid gjorde inom sig en anmärkning
beträffande denna underlåtenhetssynd.<br /><br />

*<br /><br />

</div>
<div><br /><br />

<h2>IV.</h2><br /><br />

Solen gick upp öfver en stilla värld och strålade
som en välsignelse ned öfver köpingen. Efter
frukosten höll tant Polly familjegudstjänst; den började
med en bön, från grunden uppbyggd af fasta lager
bibelcitat, sammanbundna med ett tunt murbruk af
egna tankar, och från denna höjd föredrog hon ett
barskt kapitel ur Mose lag, liksom från Sinai.<br /><br />

Sedan så att säga omgjordade Tom sina länder
och började läsa för att »ha sina språk klara». Sid
hade lärt sig sin läxa redan flera dagar förut. Tom
uppbjöd all sin kraft för att lära sig fem verser
utantill, och han valde en del af Bergspredikan, emedan
han icke kunde finna några kortare verser.<br /><br />

Efter en halftimmes förlopp hade Tom en hum
om sin läxa, men icke mer heller, ty hans själ
genomströfvade det mänskliga tänkandets hela fält, och
hans händer voro sysselsatta med distraherande
förströelser. Mary tog hans bok för att förhöra honom,
och han försökte hitta vägen genom tjockan.<br /><br />

»Saliga äro de . . . hm . . .hm . . .»<br /><br />

»I anden . . .»<br /><br />

»Ja visst, ja — i anden; saliga äro de i anden . . .
hm . . .hm . . .»<br /><br />

»Fattiga . . .»<br /><br />

»Fattiga, ja; saliga äro de i anden fattiga, ty de
. . . de . . .»<br /><br />

»Dem . . .»<br /><br />

»Ty dem. Saliga äro de i anden fattiga, ty dem
— dem hörer himmelriket till. Saliga äro de
bedröfvade, ty de . . . de . . .»<br /><br />

»Sko . . .»<br /><br />

»Ty de . . .hm . . .»<br /><br />

»S — k — o . . .»<br /><br />

»Ty de s—k— Äh, jag vet inte, hur det ä’!»<br /><br />

»Skola . . .»<br /><br />

»Åh, skola! Ty de skola . . . ty de skola . . .
hm . . . hm . . . välsignade äro de som skola ... de
som . . . hm . . . de som skola bedröfvade, ty de skola
. . . hm . . . skola hvad för slag? Hvarför säger du
mig inte, Mary, hvad ska’ du vara så kitslig för?»<br /><br />

»Åh Tom, din stackars dumsnut, det ä’ inte för
att retas med dig, det kunde aldrig falla mig in. Du
får lof att läsa på igen. Tappa inte modet, Tom, det
går nog, ska’ du få se — och gör det det, så ska’ jag
skänka dig någonting riktigt stiligt. Låt nu se att
du ä’ en snäll gosse.»<br /><br />

»D’ä’ bra, Mary — tala om för mig hvad det
ä’.»<br /><br />

»Bry dig inte om det, du. Du vet att när jag
säger att det ä’ stiligt, så ä’ det det också.»<br /><br />

»Ä’ det riktigt sanning det, Mary? Nåja, då
ska’ jag knoga igenom det en gång till.»<br /><br />

Och han började på nytt »knoga igenom det»,
och under det dubbla inflytandet af nyfikenhet och
utsikten till vinst gjorde han det med sådan ifver,
att han tillkämpade sig en lysande framgång.<br /><br />

Mary gaf honom en splitter ny »Barlow»-knif,
värd tolf och en half cents, och den
förtjusningsfeber, som öfverföll hans kropp, skakade honom
ända in i hans innersta. Det är sant, knifven bet
inte på någonting, men det var i alla fall en »riktigt
äkta» Barlow, och det låg någonting obegripligt
storartadt i detta — ehuru det är och kanske alltid
kommer att förbli en imponerande hemlighet, hvarifrån
gossarna i Västern fått den idéen, att ett sådant
vapen kunde vara illa eftergjordt. Tom planerade
att göra några vackra sniderier på skänken med
denna knif och ämnade för öfnings skull börja med
byrån, då han blef utkallad för att kläda sig till
söndagsskolan.<br /><br />

Mary gaf honom ett tvättfat af tenn och ett
stycke tvål, och han gick utanför huset och satte
tvättfatet på en liten bänk vid väggen; sedan blötte
han tvålen i vattnet och lade den ifrån sig, kaflade
upp ärmarna, hällde sakta ut vattnet på marken och
gick därpå in i köket och började ifrigt torka sig i
ansiktet bakom dörren. Men Mary tog bort
handduken och sade:<br /><br />

»Att du inte skäms, Tom! Du får inte vara så
där elak. Vatten kan inte skada dig.»<br /><br />

Tom blef en smula snopen. Tvättfatet fylldes
på nytt, och denna gång stod han en stund öfver det,
samlande sin beslutsamhet; så drog han ett djupt
andetag och började. När han om en stund kom in i
köket, med båda ögonen igen och famlande med
händerna efter handduken, flöt ett aktningsvärdt
vittnesbörd af tvållödder och vatten från hans ansikte.
Men när han dök fram ur handduken, var han ännu
icke i ett tillfredsställande skick, ty det rena området
upphörde tvärt vid hakan och kindbenen som en
mask; under och på andra sidan denna linje fanns
en mörk utsträckning af ovattnad mark, som drog
sig nedåt framtill och bakåt kring nacken. Mary
tog hand om honom, och då hon var färdig med
honom, var han en man och medmänniska utan
färgskillnad, och hans genomvåta hår var väl borstadt
och de korta lockarna ordnade till en prydlig och
symmetrisk totaleffekt. (Då han blifvit ensam,
slätade han med stort besvär och svårighet ut lockarna
och klibbade fast håret tätt utefter hufvudet; ty
han ansåg lockar såsom något kvinnligt, och hans
egna fyllde hans lif med bitterhet.)<br /><br />

Sedan tog Mary fram en honom tillhörig dräkt,
som han användt endast om söndagarna nu under
två år — den kallades rätt och slätt hans »andra
kläder», så att vi däraf kunna sluta oss till
rikhaltigheten af hans garderob. Flickan »stilade upp» honom,
sedan han klädt sig, knäppte hans fina jacka ända
upp till halsen, vek ned den breda skjortkragen
öfver axlarna, borstade honom och satte kronan på
verket genom att sätta på honom den spräckliga
halmhatten. Han såg nu mycket mera städad men
mycket mindre belåten ut, och han var i
verkligheten lika litet belåten som han såg ut, ty det var
ett tvång förenadt med hela kläder och renlighet,
som förargade honom. Han hoppades, att Mary
skulle glömma hans skor, men hoppet svek honom;
hon smorde grundligt in dem med talg, såsom
brukades, och satte fram dem. Han förlorade tålamodet
och sade, att man alltid tvingade honom att göra
allt hvad han inte ville göra. Men Mary sade
öfvertalande:<br /><br />

»Seså, gör nu, som vi ber dig, Tom, så ä’ du en
snäll gosse!»<br /><br />

Så tog han brummande på sig skorna. Mary
var snart färdig, och de tre barnen begåfvo sig till
söndagsskolan, ett ställe som Tom hatade af allt
sitt hjärta, men som Sid och Mary voro förtjusta i.<br /><br />

Söndagsskolan varade från klockan nio till
half elfva, och sedan följde gudstjänst i kyrkan. Två
af barnen stannade alltid under predikan frivilligt,
och det tredje stannade också alltid — af kraftigare
orsaker. Kyrkans bänkar, utan dynor och med
höga ryggstöd, kunde rymma omkring trehundra
personer; byggnaden var helt liten och anspråkslös
med ett slags låda af furubräder på taket i stället
för torn. Vid ingången blef Tom efter ett steg och
vände sig till en söndagsklädd kamrat och frågade:<br /><br />

»Säg, Bill, har du nå’n gul lapp?»<br /><br />

»Ja.»<br /><br />

»Hur mycket ska' du ha för den?»<br /><br />

»Hur mycket vill du ge?»<br /><br />

»Ett stycke lakrits och en metkrok.»<br /><br />

»Låt oss se på varan.»<br /><br />

Tom tog fram sakerna, de befunnos
tillfredsställande och föremålen bytte ägare. Sedan
tillhandlade Tom sig tre röda lappar för ett par hvita
marmorkulor och ett par blå lappar för någon annan
småsak. Han passade på, när andra gossar kommo,
och fortsatte att köpa lappar af olika färger under
ännu tio eller femton minuter. Sedan gick han in i
kyrkan tillsammans med en hel svärm af snygga
och bullersamma gossar och flickor, begaf sig till
sin plats och började gruffa med den första pojke,
som var till hands. Läraren, en allvarlig, äldre man,
gick emellan; då han vände sig bort ett ögonblick,
passade Tom på och luggade en gosse i bänken
framför, men satt fördjupad i läsningen af sin bok, då
pojken vände sig om; sedan stack han en knappnål i
en annan pojke för att få nöjet att höra honom säga
»aj!» — och fick en ny tillrättavisning af läraren.
Toms hela klass var i samma stil — orolig,
bullersam och besvärlig. Vid uppläsning af läxorna
kunde ingen af dem sina verser riktigt utan måste
allesammans hjälpas på trafven. Hur det var, så
krånglade de sig igenom, hvarpå hvar och en erhöll
sin belöning i form af små blå papperslappar med
ett bibelspråk på hvarje lapp; en blå lapp var
lönen för två verser af läxan. Tio blå lappar
motsvarade en röd och kunde utbytas mot en sådan; tio
röda lappar motsvarade en gul. Emot tio gula lappar
lämnade superintendenten åt lärjungen en ytterst
enkelt inbunden bibel, värd fyrtio cents i dessa billiga
tider. Hur många af mina läsare skulle väl ha nog
ifver och flit att lära sig två tusen bibelverser
utantill, äfven för en bibel med illustrationer af Doré?
Och likväl förvärfvade Mary sig två biblar på detta
sätt; det var ett tålamodsarbete under två hela år,
och en gosse af tysk härkomst hade vunnit fyra
eller fem. En gång läste han upp tretusen
bibelverser i ett kör; men ansträngningen var för stor
för hans andliga förmögenheter, och från den dagen
var han föga bättre än en idiot — ett förargligt
missöde för skolan, ty vid stora tillfällen, i närvaro af
främmande personer, brukade alltid
superintendenten låta denna gosse komma fram och, som Tom
kallade det, »sturska sig». Endast de äldre eleverna
lyckades behålla sina lagrar och fortfara med sitt
ledsamma arbete länge nog för att få en bibel, och
följaktligen var utdelandet af dessa pris en sällsynt
och märklig händelse; den lyckliga lärjungen var
för den dagen så stor och framstående, att hvarje
skolgosses bröst genast fylldes af ny ärelystnad, som
ofta varade ett par veckor. Det är möjligt, att Toms
andliga mage i verkligheten aldrig hungrat efter ett
af dessa pris, men utan tvifvel hade hela hans väsen
sedan lång tid tillbaka längtat efter den ära och glans,
som åtföljde dem.<br /><br />

I vederbörlig tid trädde superintendenten
framför predikstolen, med en hoplagd psalmbok i handen
och pekfingret instucket mellan dess blad, och
begärde uppmärksamhet. När superintendenten öfver
en söndagsskola håller sitt sedvanliga lilla tal, är en
psalmbok i hans hand lika nödvändig som det
oundgängliga nothäftet i handen på en sångare, som
träder upp på estraden för att sjunga ett solo på en
konsert — ehuru <i>hvarför</i> i båda faller än en gåta;
ty den stackars exekutören kastar icke en blick
hvarken i psalmboken eller nothäftet. Denna
superintendent var en smärt och smidig man med rödgult
bockskägg och kortklippt hår af samma färg; han
bar en styf uppstående krage, hvars öfre kant nästan
nådde upp till öronen och hvars skarpa hörn böjde
sig fram midtför mungiporna — ett stängsel som
tvang att se rätt framför sig och vrida hela kroppen,
när en sidoblick erfordrades. Hans haka hvilade
på en vidlyftig halsduk, som var lika lång och bred
som en banksedel och hade fransade ändar;
skospetsarna voro skarpt uppåtböjda enligt dåvarande mod,
alldeles som medarna på en kälke — ett resultat
som den unga mannen med tålamod och flit vunnit
genom att sitta hela timmar med tårna hårdt tryckta
mot en vägg. Herr Walters var mycket allvarlig
till utseendet och mycket uppriktig och ärlig i sitt
hjärta; och han höll heliga ting och ställen i sådan
vördnad och så skilda från världsliga ting, att
honom själf ovetande hans söndagsskolröst hade fått
ett egendomligt tonfall, som den helt och hållet
saknade om hvardagarna. Han började på följande sätt:<br /><br />

»Nu, mina barn, önskar jag, att ni alla måtte
sitta så raka och snälla som möjligt och skänka mig
hela er uppmärksamhet under en minut eller två.
Så där ja, det var rätt! Så skulle alltid små gossar
och flickor göra. Jag ser en liten flicka titta ut
genom fönstret — jag är rädd för att hon tror mig vara
därutanför någonstans, kanske uppe i ett af träden
och hålla tal för småfåglarna. (Bifallande
fnissningar). Jag vill särskildt framhålla för er, hur väl
jag känner mig till mods, då jag ser så många
glädtiga, rena små ansikten samlade på en plats som denna
för att lära sig handla rätt och vara goda.»<br /><br />

Och så vidare och så vidare. Det är icke
nödvändigt att nedskrifva återstoden af talet. Det var
efter ett mönster, som icke varierar, och
följaktligen är det oss alla välbekant. Den sista
tredjedelen af talet stördes af förnyade slagsmål och
andra förströelser bland vissa elaka pojkar och
genom oroliga rörelser och hviskningar, som
fortplantades vidt och bredt och böljade fram ända till
foten af sådana enstaka och all förförelse motstående
klippor som Sid och Mary. Men med tystnandet af
herr Walters röst upphörde plötsligt hvarje ljud,
och talets slut mottogs med ett utbrott af tyst
tacksamhet.<br /><br />

En stor del af hviskandet hade orsakats genom
en mer eller mindre sällsynt händelse — inträdet af
främmande: advokaten Thatcher, åtföljd af en svag
och ålderstigen man samt af en vacker och ståtlig,
medelålders herre med järngrått hår och en dam
full af värdighet, förmodligen den sistnämndes
hustru. Damen ledde ett barn vid handen. Tom
hade varit full af oro och upphetsning men äfven af
själfförebråelse, ty hans samvete slog honom — han
kunde icke möta Amy Lawrences öga, kunde icke
uthärda hennes kärleksfulla blick. Men när han
nu såg den lilla nykomna, stod hans själ på ett
ögonblick i eld och lågor af sällhet.<br /><br />

Ögonblicket därpå var han färdig att »uppträda»
af alla krafter — gaf andra pojkar nyp hvar han
kom åt, gjorde gubbar, med ett ord uppbjöd alla
konstgrepp, som borde kunna tjusa en flicka och
vinna hennes bifall. Det fanns en enda sak, som
dämpade hans jubel — minnet af hans
förödmjukelse i denna ängels trädgård; men denna
erinran, skrifven i sanden, bortsköljdes hastigt af de
böljor af sällhet, som nu spolade däröfver. De
främmande fingo den förnämsta hedersplatsen, och så
snart herr Walters slutat sitt tal, presenterade han
dem för skolan. Den medelålders herrn befanns
vara en storartad personlighet, nämligen ingen
mindre än county-domaren — i hvarje afseende den
mest upphöjda varelse dessa barn någonsin skådat;
och de undrade, hvad han var gjord af för ämne, och
de till hälften längtade att få höra honom ryta,
men voro på samma gång till hälften rädda därför.
Han var från Constantinople, två mil därifrån —
han var således berest och hade sett världen —
dessa samma ögon hade hvilat på county-rådhuset,
som påstods ha plåttak. Den med fruktan
blandade vördnad, dessa betraktelser framkallade,
bevisades af den vältaliga tystnaden och mängden af
stirrande ögon. Detta var den stora domaren Thatcher,
en bror till deras egen jurist med samma namn. Jeff
Thatcher, en son till den sistnämnde, steg genast fram
för att visa sig stå på förtrolig fot med den stora
mannen och bli afundad af hela skolan. Det skulle varit
musik för hans själ, om han hade hört hvad som
hviskades.<br /><br />

»Se bara, Jim! Han går opp dit. Men så titta
då! Han ämnar skaka tass me’n — nu <i>gör</i> han det!
Säg, önskar du inte, att du vore Jeff?»<br /><br />

Herr Walters började att »uppträda» och visa
sig han också med allt slags bestyr och fjäsk på
ämbetets vägnar, utdelade befallningar, afkunnade
domar och gaf anvisningar hit och dit, öfverallt
där han kunde finna en skottafla. Bibliotekarien
»uppträdde» genom att springa af och an med
hela fång af böcker och genom en beskäftighet,
ett fläng och fjant, som äro alla små tjänstemäns
förtjusning. De unga lärarinnorna »uppträdde»
genom att vänligt böja sig öfver lärjungar, som de
alldeles nyss trakterat med örfilar, och genom att lyfta
mildt hotande fingrar mot elaka små gossar och
kärleksfullt klappa de snälla. De unga lärarna
»uppträdde» medelst lindriga bannor och andra små
bevis på myndighet och noggrant upprätthållande af
disciplinen; de flesta lärarna och lärarinnorna funno
något att bestyra vid bokförrådet uppe vid
predikstolen, och hvad de gjorde, måste ofta göras om igen
ett par tre gånger med mycken synbar förargelse.
De små flickorna »uppträdde» på olika sätt, och de
små gossarna »uppträdde» med så mycken ifver, att
luften var full af papperstussar och sorlet af gräl och
nappatag. Och öfver allt detta tronade den stora
mannen och utstrålade ett majestätiskt domarleende
och värmde sig i solljuset af sin egen härlighet, ty
äfven han »uppträdde» och visade sig. Det
fattades bara en sak för att göra herr Walters hänförelse
fullständig, och det var ett tillfälle att få utdela
bibelpris och uppvisa ett underbarn.<br /><br />

Åtskilliga lärjungar hade några gula lappar,
men ingen hade tillräckligt många — han hade gått
omkring bland de mest framstående eleverna och
hört efter. Han skulle gifvit en hel värld nu för att
få tillbaka den där tyska gossen, men med orubbadt
förstånd.<br /><br />

Och nu i detta ögonblick, då allt hopp var ute,
trädde Tom Sawyer fram med nio gula lappar, nio
röda och tio blå och begärde en bibel. Det kom
som ett åskslag från klar himmel. Walters hade
icke väntat sig en ansökan från detta håll under de
närmaste tio åren; men saken kunde icke kringgås
— här voro de vederbörligen bestyrkta förbindelserna,
och de gällde för sitt fulla värde. Tom upphöjdes
alltså till att sitta bredvid domaren och de andra
utvalde, och den stora nyheten tillkännagafs från
högkvarteret. Det var årtiondets mest slående
öfverraskning, och så uppseendeväckande var den, att
den upplyfte den nya hjälten till den stora
lagkarlens höjd, och skolan hade nu två underverk att
stirra på i stället för ett. Gossarna förtärdes af
afund, men den bittraste smärtan erforo de, som för
sent insågo, att de själfva bidragit till denna
förhatliga härlighet genom att låta Tom byta sig till
lappar mot de rikedomar han hopat genom att sälja
plankstrykningsprivilegier. Dessa föraktade sig
själfva såsom de där låtit lura sig af ett nedrigt svek,
en arglistig orm i gräset.<br /><br />

Priset öfverlämnades åt Tom med så mycken
salfvelse, som det var möjligt för superintendenten
att nysta ur sig under dessa förhållanden; men det
fattades något af den rätta känsloutgjutelsen, ty
den stackars mannens instinkt sade honom, att här
stod han inför en hemlighet, som kanske icke tålde
dagsljuset, det var helt enkelt orimligt, att denna
gosse hade samlat två tusen kärfvar af den heliga
skrifts visdom i sina lador — ett dussin var utan
tvifvel nog att anstränga hans förmåga. Amy
Lawrence kände sig stolt och glad, och hon försökte
få Tom att se henne i ansiktet, för att han skulle
märka hennes känslor; men han tittade icke dit.
Hon undrade öfver det; sedan blef hon just liksom
litet orolig, och så kom en dunkel misstanke, gick —
och kom igen. Hon observerade noga; en förstulen
blick sade henne allt — och då krossades hennes hjärta
och hon blef svartsjuk och ond, tårarna kommo
henne i ögonen och hon hatade hela världen, Tom
framför allt, tyckte hon.<br /><br />

Tom presenterades för domaren, men hans
tunga var bunden, han kunde knappast andas, hans
hjärta bäfvade — dels till följd af mannens
fruktansvärda storhet, men mest emedan det var <i>hennes</i>
far. Han skulle helst fallit ned och tillbedt honom
— om det varit i mörkret. Domaren lade sin hand
på Toms hufvud och kallade honom en präktig
liten karl och frågade hvad han hette. Gossen
stammade, kippade efter andan och fick fram det.<br /><br />

»Tom.»<br /><br />

»Åhnej, inte Tom — det ä’ . . .»<br /><br />

»Thomas.»<br /><br />

»Just så! Thomas ä’ nog litet för mera, ser du.
Bra, mycket bra! Men du har nog ett namn till,
förmodar jag, och talar om det för mig?»<br /><br />

»Tala om ditt tillnamn för herrn, Thomas»,
sade Walters, »och säg ’<i>herr domaren</i>’. Glöm inte
att vara höflig.»<br /><br />

»Thomas Sawyer — herr domaren.»<br /><br />

»Bra, du ä’ en snäll gosse — en präktig pojke —
en duktig liten karl. Två tusen verser ä’ en hel hop
— ja, en ansenlig mängd. Och aldrig behöfver du
ångra den möda det kostat dig att lära dem, ty
kunskaper, ser du, ä’ värda mer än något annat här
i världen, och det ä’ hvad som skapar stora män och
goda män. En dag kommer du själf att bli en stor
man och en god man, Thomas, och då kommer du
att blicka tillbaka och säga: ’Det ä’ de dyrbara
förmånerna af söndagsskolan i mina gossår, som jag
har att tacka för allt detta; det ä’ mina dyra lärare,
som lärde mig att inhämta kunskaper, jag har att
tacka därför, och den goda superintendenten, som
uppmuntrade mig och vakade öfver mig och gaf mig
en vacker bibel, en fin, präktig bibel att gömma och
bevara för mig själf för alltid. Det ä’ en god och
förståndig uppfostran jag har att tacka för allt
detta!’ — Det ä’ hvad du kommer att säga,
Thomas, och då skulle du inte vilja ta den största
penningsumma för dessa två tusen verser — nej, det
skulle du sannerligen inte. Och nu kanske du inte
har något emot att tala om för mig och fruntimret
här något af hvad du lärt — ja, det gör du nog gärna,
ty, ser du, vi ä’ stolta öfver små gossar, som gärna
lära något. Helt säkert känner du namnen på de
tolf lärjungarna. Skulle du inte vilja säga oss
namnen på de två första, som blefvo kallade?»<br /><br />

Tom stod och drog i en knapp och såg ut som
ett får; därpå rodnade han och sänkte blicken.
Herr Walters blef alldeles modlös och tänkte: »Det
ä’ stört omöjligt för den pojken att besvara den
enklaste fråga — <i>hvarför</i> skulle domaren fråga honom?»
I alla fall insåg han nödvändigheten af att yttra sig
och sade:<br /><br />

»Svara herrn, Thomas — var inte rädd.»<br /><br />

Men Tom stod där fortfarande utan att kunna
svara.<br /><br />

»Nå, jag ä’ säker på att du kan tala om det för
<i>mig</i>», sade fruntimret. »Namnen på de två första
lärjungarna voro . . .»<br /><br />

»<i>David och Goliath</i>!»<br /><br />

Låtom oss draga medlidandets slöja öfver det
återstående uppträdet.<br /><br />

*<br /><br />

</div>
<div><br /><br />

<h2>V.</h2><br /><br />

Omkring klockan half elfva började den lilla
kyrkans spruckna klocka att ringa, och strax därpå
begynte folket samlas till högmässan.
Söndagskolans barn spridde sig inom lokalen och intogo platser
tillsammans med sina föräldrar, så att de voro under
uppsikt. Tant Polly kom, och Tom, Sid och Mary
sutto hos henne. Tom placerades närmast gången
för att vara så långt bort som möjligt från det öppna
fönstret och de förföriska sommartaflorna utanför.
Hela skaran af kyrkfolk kom uppför gångarna: den
ålderstigne, behöfvande postmästaren, som sett bättre
dagar; borgmästaren och hans fru — ty det fanns en
borgmästare där bland andra onödiga saker;
fredsdomaren; änkefru Douglas, vacker, klok och
fyrtioårig, en ädelmodig, godhjärtad själ och i goda
omständigheter, hvars herresäte uppe på höjden var
det enda palatset i köpingen och det gästfriaste
huset och det ojämförligt slösaktigaste i fråga om de
festtillställningar, hvarmed S:t Petersburg kunde
skryta; den af ålder böjde och vördnadsvärde major
Ward med fru; praktiserande juristen Riverson, den
nya framstående personen från en aflägsen plats;
därpå köpingens skönhet, åtföljd af en trupp i ljusa
sommartoaletter klädda, med band och rosetter
prydda unga hjärtekrosserskor; så köpingens alla
unga handelsbokhållare — ty de hade stått i
kyrkans vestibul, sugande på sina käppkryckor, en
cirkelformig mur af pomaderade och smilande
beundrare, ända tills den sista flickan sprungit gatlopp
mellan dem; och sist af alla kom mönstergossen Willie
Mufferson, tagande så försiktig vård om sin mor som
om hon vore af slipadt glas. Han följde alltid sin
mor till kyrkan och var alla gamla matronors
stolthet. Gossarna hatade honom alla, ty han var så
rysligt snäll; dessutom hade man så ofta retat dem
genom att framhålla honom som exempel. Hans
hvita näsduk hängde ut baktill ur fickan liksom
alltid på söndagarna — händelsevis. Tom hade ingen
näsduk och betraktade de gossar, som hade en sådan,
som snobbar. Som hela församlingen nu infunnit
sig, ringde klockan ännu en gång för att varna
dröjande och senfärdiga, och sedan sänkte sig en
högtidlig tystnad öfver kyrkan, endast afbruten af
korsångarnas hviskande och fnissande uppe på
orgelläktaren. I alla tider ha korsångare hviskat och
fnissat under gudstjänsten. Det fanns en gång en
kyrkkör, som icke var illa uppfostrad, men jag
kommer nu inte ihåg hvar det var; det var för en hel hop
år sedan, och jag kan knappast erinra mig någonting
därom, men jag tror, att det var i ett främmande
land.<br /><br />

Prästen tog nu upp psalmen och läste den med
njutning, på ett egendomligt sätt mycket beundradt
i denna del af landet. Hans röst började på en
mellanton och klättrade stadigt upp, tills den nådde
en viss höjd, där den med stark tonvikt hvilade på
det högsta ordet och sedan bums dök ned som från
en svikt:
<p>
Skall jag på hvilans ljufva blomsterbädd bli förd mot <i>sky</i>arna,<br /><br />

När andra på de blodfyllda haf för priset <i>käm</i>pade?
</p><br /><br />

Han ansågs som en utomordentlig uppläsare.
Vid kyrkliga »sällskapsnöjen» ombads han alltid
att deklamera poesi, och när han slutat ett stycke,
brukade damerna lyfta upp händerna och åter låta
dem hjälplöst falla ned i skötet och tillsluta ögonen
och skaka på hufvudet, som ville de säga: »Ord
kunna inte uttrycka det, det ä’ för skönt, <i>för</i> skönt
för denna timliga värld!»<br /><br />

Sedan psalmen sjungits, förvandlades hans
högvördighet herr Sprague till en annonstafla och läste
upp kungörelser om möten och sammankomster
och sällskaper och allehanda ting, tills man trodde
att listan skulle utsträckas till domedag — ett
egendomligt bruk, ännu bibehållet i Amerika, till
och med i städer, i denna tidsålder med sitt öfverflöd
på tidningar. Ofta händer det, att ju mindre
berättigadt ett häfdvunnet bruk är, desto svårare är det
att bli af med det.<br /><br />

Och nu bad den andlige. Det var en vacker,
ädelsinnad bön, som gick in på enskildheter; där bads
för kyrkan och kyrkans små barn, för köpingens
andra kyrkor, för köpingen själf, för countyt, för
staten och för statens ämbetsmän, för Förenta staterna,
för Förenta staternas kyrkor, för kongressen, för
presidenten, för regeringens ämbetsmän, för stackars
sjömän, kringkastade på stormiga böljor, för de
miljoner förtryckta människor, som suckade under
oket af europeiska monarker och orientaliskt tyranni,
för dem som ha ljuset och glada budskap och likväl
icke ha ögon att se och öron att höra med, för
hedningarna på hafvets fjärran öar; och så slutades
med en bönfallan, att de ord han var på väg att
uttala måtte finna nåd och välbehag och bli som den
säd, som såddes i god jord, i sinom tid gifvande en
härlig skörd af det goda. <></><i>Amen</i>.<br /><br />

Det blef ett frasande af klänningar, och den
stående församlingen satte sig. Den gosse, hvars
historia denna bok förtäljer, njöt icke af den långa
bönen, han endast höll ut med den — om han ens
gjorde så mycket. Han förhöll sig stilla, så länge
den varade; han förde räkning öfver bönens
enskildheter, omedvetet — ty han lyssnade icke, men han
kände sedan gammalt terrängen och prästens
sedvanliga väg öfver den — och när något litet nytt
tillägg gjordes, upptäcktes det af hans öron, och hela
hans väsen uppreste sig däremot; han betraktade
tillägg såsom oärliga och brottsliga. Midt under
bönen slog en fluga ned på ryggstödet till bänken
framför honom och pinade hans själ genom att helt
lugnt gnida sina framfötter mot hvarandra, hvarpå
den omfamnade sitt hufvud med benen och putsade
och polerade det så kraftigt, att det nästan höll på
att ta farväl af kroppen och den smala tråden till
hals blef synlig, kliade vingarna med bakbenen och
lade dem tätt utefter kroppen, som hade de varit
frackskört, och gick igenom hela sin toalett så lugnt
som visste den sig vara i fullkomlig säkerhet. Och
det var just hvad den var, ty hur svårt det än kliade
i fingrarna på Tom att få fånga den, vågade han
inte — han var öfvertygad om att hans själ
ögonblickligen skulle fördärfvas, om han företog sig något
dylikt, medan bönen pågick. Men med slutsatsen
började hans hand att kröka sig och smyga sig
framåt, och i samma ögonblick »amen» var uttaladt,
var flugan en krigsfånge. Hans tant upptäckte
gärningen och tvang honom att släppa flugan.<br /><br />

Prästen läste upp sin text och frammumlade på
ett entonigt sätt en utläggning så torr, att månget
hufvud småningom började nicka till — och likväl
var det en utläggning, som handlade om eld och
svafvel utan all ända och förtunnade antalet af de på
förhand utvalda till ett sällskap så litet, att det
knappt var värdt mödan att frälsa det. Tom
räknade predikans sidor; när han kom hem från kyrkan,
visste han alltid hur många sidor den haft, men
sällan något af hvad som blifvit sagdt. Denna gång
var han dock under några ögonblick verkligt
intresserad. Predikanten uppdrog en storartad och
rörande tafla af världens härskaror på det tusenåriga
rikets dag, då lejon och lamm skulle ligga vid
hvarandras sida och ett litet barn leda dem. Men det
djupt gripande i det stora skådespelet, dess lära och
moral voro bortkastade på denna gosse; han tänkte
endast på den glansfulla hufvudrollen inför de
åskådande folken, hans ansikte sken upp vid denna
tanke, och han sade till sig själf, att han bra gärna
skulle vilja vara detta barn, ifall lejonet var tamt.<br /><br />

Sedan försjönk han åter i sitt lidande, när den
torra utläggningen togs upp igen. Då erinrade
han sig en skatt, som han bar på sig, och tog fram
den. Det var en stor, svart skalbagge med
fruktansvärda mandibler — »bit-bagge» kallade han den.
Den låg i en knallhattsdosa. Skalbaggens första
åtgärd var att nypa honom i fingret. En näsknäpp
blef helt naturligt följden af detta välförhållande,
och skalbaggen for sprattlande ut i gången, där den
hamnade på rygg, och det träffade fingret flög i
gossens mun. Baggen låg och sparkade med sina
hjälplösa ben, ur stånd att vända på sig. Tom
betraktade den och längtade efter den, men den var för
långt bort för att kunna nås. Annat folk, mindre
intresserade af predikan, funno förströelse i
skalbaggen och betraktade den äfven de.<br /><br />

Nu kom en kringstrykande pudel tassande,
med sorgset hjärta, lättjefull af den förvekligande
sommarvärmen och stillheten, trött af
fångenskapen och längtande efter ombyte. Han spårade
upp skalbaggen; den slokade svansen lyftes och
viftade. Han undersökte bytet, gick omkring det,
luktade på det på betryggande afstånd, gick åter
omkring det, blef djärfvare, luktade på närmare
håll, öppnade sedan gapet och nafsade efter det
lagom försiktigt för att förfela målet, försökte om
och om igen, började bli road af leken, sträckte ut
sig på buken med skalbaggen mellan tassarna och
fortsatte sina experiment, tills han slutligen
tröttnade och blef likgiltig och tankspridd. Hans hufvud
nickade, och så småningom sjönk hans haka ned och
vidrörde fienden, som bet sig fast däri. Ett skarpt
gnäll hördes, pudeln slängde på hufvudet och
skalbaggen föll ned några alnar därifrån, för andra
gången hamnande på ryggen. De kringsittande
åhörarna darrade af en stilla, inre glädje, flera
ansikten gömde sig bakom solfjädrar och näsdukar,
och Tom var öfverlycklig. Hunden såg snopen ut
och kände sig förmodligen så, men det fanns äfven
hätskhet i hans hjärta och törst efter hämnd. Så
gick han på nytt fram till skalbaggen och började
försiktigt angripa den, gjorde utfall från hvarje
punkt af en cirkel, slog med framtassarna ned på en
tums afstånd från krypet, nafsade på ännu närmare
håll med tänderna och skakade på hufvudet, så att
öronen smällde. Men om en stund blef han trött
ännu en gång, försökte sig med en fluga, men fann
det inte lifvadt, följde, med nosen tätt intill golfvet,
en myra, men ledsnade snart på det, gäspade,
suckade, glömde alldeles skalbaggen och satte sig på
den! Då uppstod ett vildt ångesttjut, och pudeln
satte i väg uppför gången under fortsatta tjut, sprang
tvärsöfver kyrkan framför altaret, rusade utför den
andra gången och tvärs öfver kyrkan ännu en gång
framför portarna och styrde kurs tillbaka till
utgångspunkten under ett oupphörligt tjutande; hans
ångest tilltog med farten, tills han snart endast var
en ullhårig komet rörande sig i sin bana med ljusets
glans och hastighet. Slutligen afvek den
vansinniga martyren ur sin bana och flög upp i knä på sin
herre, som hyfvade ut honom genom fönstret, och
smärtans stämma försvagades raskt och dog bort.<br /><br />

Emellertid hade hela församlingen blifvit röd
i ansiktena och var nära att kväfvas af undertryckt
skratt, och predikan stod alldeles stilla. Så
fortsattes den igen, men det gick trögt och knaggligt, då all
möjlighet att göra intryck upphört; ty äfven de
allvarligaste känslouttryck mottogos fortfarande med
kväfda utbrott af ohelig munterhet under
betäckning af ryggstödet på någon aflägsen bänk, alldeles
som om den stackars prästen sagt något
utomordentligt lustigt. Det var en verklig lättnad för hela
församlingen, då pröfningen var öfver och välsignelsen
lästes.<br /><br />

Tom Sawyer gick hem riktigt uppspelt och tänkte,
att gudstjänsten i alla fall hade sin behagliga sida,
bara man gjorde den en smula omväxlande. Det
var bara en tanke, som störde honom: han hade
ingenting emot att hunden lekte med hans bitbagge,
men han tyckte det var orätt af honom att springa
sin väg med den.<br /><br />

*<br /><br />

</div><br /><br />
<br /><br />
<br /><br />

<div><br /><br />

<h2>VI.</h2><br /><br />

Följande måndagsmorgon var Tom vid det
uslaste lynne. Det var han alltid på
måndagsmorgonen, ty den var begynnelsen till en ny veckas
långsamt lidande i skolan. Han började
vanligtvis denna dag med den önskan, att det icke varit
någon mellankommande helgdag, ty den gjorde det
endast så mycket förhatligare att gå tillbaka i
fångenskap och bojor.<br /><br />

Tom låg och tänkte. Plötsligt föll det honom
in att han önskade sig vara sjuk, ty då kunde han
stanna hemma från skolan. Här fanns en oviss
möjlighet. Han pröfvade sitt kroppstillstånd.
Intet lidande kunde upptäckas, och han undersökte
om igen. Denna gång tyckte han sig kunna
upptäcka symtom till magplågor, och han började att
förhoppningsfullt uppmuntra dem; men snart blefvo
de svagare, och om en stund upphörde de alldeles.
Han tänkte vidare. Plötsligt upptäckte han
någonting. En framtand i öfre käken satt löst. Detta
var lyckligt; han var på väg att börja stånka för
att »sätta i gång», som han kallade det, då det föll
honom in, att om han kom inför domstolen med
detta bevis, skulle hans tant draga ut tanden, och
det gjorde ondt. Alltså beslöt han att ha tanden i
i reserv så länge och söka vidare. Ingenting erbjöd
sig för en stund, men så påminde han sig ha hört
doktorn tala om en viss åkomma, som lade
patienten på sjukbädden för två eller tre veckor och
hotade honom med förlusten af ett finger. Så drog
gossen ifrigt upp sin onda tå under lakanet och
höll upp den till undersökning. Men denna gång
kände han icke till de nödiga symptomen; i alla fall
syntes det honom väl löna mödan att försöka på
saken, och så begynte han stöna med mycken
häftighet.<br /><br />

Men Sid fortfor att sofva, alldeles omedveten
om hvad som försiggick.<br /><br />

Tom stönade högre och inbillade sig, att han
började känna smärta i tån.<br /><br />

Intet resultat från Sids sida.<br /><br />

Tom hade nu hunnit bli andtruten af sina
ansträngningar; han hvilade sig ett ögonblick, drog in
bra med luft och åstadkom en hel rad de
beundransvärdaste stånkningar.<br /><br />

Sid fortfor att dra timmerstockar. Tom blef
bekymrad.<br /><br />

»Sid! Sid!» sade han och ruskade honom.
Denna kraftåtgärd verkade och Tom började stånka
på nytt. Sid gäspade, sträckte på sig, reste sig upp
på armbågen med en fnysning och började storbliga
på Tom. Tom fortsatte med sitt stånkande.<br /><br />

»Tom! Hvad ä’ det, Tom?» frågade Sid.<br /><br />

Intet svar.<br /><br />

»Hör du inte, Tom! Tom! Hvad ä’ det åt
dig, Tom?» Och han ruskade honom och såg honom
ängsligt i ansiktet.<br /><br />

»O, låt bli, Sid! Skaka mig inte så där!» stönade
Tom.<br /><br />

»Men hur ä’ det, Tom? Jag måste ropa på
tant.»<br /><br />

»Nej, det ä’ inte värdt, det går kanske snart
öfver. Ropa inte på någon.»<br /><br />

»Men jag måste! Stånka inte så där, Tom, det
ä’ så förskräckligt att höra. Hur länge har du varit
på det där sättet?»<br /><br />

»Flera timmar. Aj! Å, väsnas inte så
förfärligt, Sid, du tar lifvet af mig!»<br /><br />
<br /><br />

»Hvarför väckte du mig inte tidigare, Tom?
O, Tom, klaga inte så där, det ryser i hela kroppen
på mig, när jag hör det! Tom, hvad ä’ det åt dig?»<br /><br />

»Jag förlåter dig allting, Sid. (Stön). Allt hvad
du nånsin gjort mig. När jag ä’ borta ...»<br /><br />

»Å, Tom, du ämnar väl aldrig dö heller, säg?
Gör inte det, Tom, ack gör inte det! Kanske ...»<br /><br />

»Jag förlåter alla, Sid. (Stön). Säg dom det,
Sid. Och, Sid, ge min fönsterbåge och min enögda
katt åt den nya flickan, som kommit hit, och säg
henne ...»<br /><br />

Men Sid hade rafsat ihop sina kläder och gått.
Tom led nu på allvar, så förträffligt verkade hans
inbillningskraft, och alltså hade hans stånkningar
fått en ton af äkthet.<br /><br />

Sid flög utför trappan.<br /><br />

»O, tant Polly, kom!» ropade han. »Tom
håller på att dö!»<br /><br />

»Att dö?»<br /><br />

»Ja, tant. Dröj inte ett ögonblick, skynda på!»<br /><br />

»Å, prat! Jag tror det inte.»<br /><br />

Men likafullt flög hon uppför trappan med Sid
och Mary i hälarna. Och hennes ansikte bleknade
äfven och läpparna darrade. När hon kom fram
till sängen, framstammade hon:<br /><br />

»Tom, min Tom! Hvad fattas dig?»<br /><br />

»Ack, snälla, rara tant, jag ä’ ...»<br /><br />

»Hvad ä’ det åt dig — hvad <i>ä</i>’ det, barn?»<br /><br />

»Ack, tant lilla, min onda tå ä’ afdomnad!»<br /><br />

Den gamla frun sjönk ned på en stol och
skrattade litet, grät sedan litet och gjorde så båda delarna
på en gång; detta återställde henne, och hon sade:<br /><br />

»Tom, så du skrämde mig! Sluta nu med de
där dumheterna och stig upp!»<br /><br />

Stönandet upphörde och smärtan försvann ur
tån. Tom kände sig litet slagen och sade:<br /><br />

»Tant Polly, jag <i>tyckte</i> den var afdomnad, och
den gjorde så ondt, att jag alldeles glömde min tand.»<br /><br />

»Din tand, hör man på! Hvad ä’ det för fel
med din tand?»<br /><br />

»Jo, det ä’ en som lossnat, och den värker
alldeles förskräckligt.»<br /><br />

»Så där ja! — börja för all del inte stånka igen!
öppna munnen, så får jag se. Ja, tanden ä’
verkligen lös, men inte dör du af det. Mary, gå efter
en silkestråd och en eldbrand från köket.»<br /><br />

»O, snälla tant, drag inte ut den! Den gör inte
ondt längre — d’ä’ riktigt sanning, det. Gör det
inte, tant lilla! Jag bryr mig inte om att stanna
hemma från skolan i dag.»<br /><br />

»Jaså, du bryr dig inte om det? Alltså, hela det
här spektaklet har du ställt till för att du tänkte få
stanna hemma från skolan och gå ut och fiska? Tom,
Tom, jag håller så innerligt af dig, och du tycks
försöka hvarje upptänkligt sätt att krossa mitt
gamla hjärta med dina skamliga påhitt.»<br /><br />

Emellertid voro tandläkarinstrumenten nu klara.
Den gamla frun gjorde fast ena ändan af silkestråden
med en rännsnara kring Toms tand och knöt den
andra ändan kring sängstolpen. Därpå tog hon
eldbranden och svängde den plötsligt nästan alldeles inpå
hans ansikte; tanden hängde nu dinglande vid
sängstolpen.<br /><br />

Men hvarje pröfning medför sin belöning. När
Tom efter frukosten begaf sig till skolan, afundades
han af alla gossar han träffade, emedan luckan i
hans öfre tandrad tillät honom att spotta på ett
nytt och beundransvärdt sätt. Han samlade ett
helt följe af ynglingar, intresserade af denna sport;
och, en som hade skurit sig i fingret och varit en
medelpunkt för beundran och hyllning ända hittills,
såg sig hastigt utan en enda anhängare och beröfvad
sin storhet. Hans hjärta var tungt och han sade
med en ringaktning, som han icke kände, att det
var ingen konst att spotta som Tom Sawyer; men en
annan gosse sade »<i>försök inte!</i>» — och han gick sin
väg, en fallen hjälte.<br /><br />
<br /><br />

Kort därefter stötte Tom på köpingens ungdomliga 
paria, Huckleberry Finn, son till stadsdrinkaren.
Huckleberry var hjärtligt hatad och fruktad af alla
stadens mödrar, därför att han var lat och laglös
och simpel och dålig — och emedan alla deras barn
beundrade honom så högt och voro lyckliga i hans
förbjudna sällskap och önskade, att de vågat vara
liksom han. Tom var lik de andra aktningsvärda
gossarna så till vida, att han afundades Huckleberry
hans glänsande, förkastade ställning och var strängt
förbjuden att leka med honom. Följaktligen lekte
han med honom hvarje gång han kom åt. Huckleberry 
var alltid klädd i aflagda kläder efter
fullvuxna män, och de stodo ständigt i blom och
fladdrade af trasor. Hans hatt var en enda ruin, med en
bred halfmåne utrifven ur brättet; hans rock, när
han bar någon, räckte nästan ned till hälarna och
de bakre knapparna sutto långt nedanför lifvet på
honom; byxstussen hängde som en säck med
ingenting i, och de fransade byxkanterna släpade i smutsen,
när de icke voro uppvikta. Huckleberry kom och
gick, som det föll honom in; han sof på porttrapporna,
när det var vackert väder, och i tomma fat, när
det regnade. Han behöfde icke gå i skolan eller
kyrkan eller kalla någon varelse sin herre och husbonde
eller lyda någon; han kunde gå och fiska eller simma,
när och hvar han behagade, och hålla på så länge
det roade honom. Ingen förbjöd honom att slåss,
och han kunde sitta uppe så länge han ville om
kvällarna. Han var alltid den första gossen, som gick
barfota på våren, och den sista, som åter tog till
läder på hösten. Han behöfde aldrig tvätta sig
eller ta på sig rena kläder; han kunde svära underbart.
Med ett ord, allt hvad som gör lifvet värdefullt,
hade denna gosse. Så tänkte hvarje plågad, trakasserad, 
aktningsvärd gosse i S:t Petersburg. Tom
ropade an den romantiska utbölingen:<br /><br />

»Hallå, Huckleberry!»<br /><br />

»Hallå på dig själf och kom och se hvad du
tycker om det här.»<br /><br />

»Hvad ä’ det du har?»<br /><br />

»En död katt.»<br /><br />

»Låt mig se, Huck. O då, det var en styf en!
Hvar har du fått fatt i den?»<br /><br />

»Köpte den af en pojke.»<br /><br />

»Hvad gaf du för den?»<br /><br />

»En blå lapp och en blåsa, som jag fick i
slaktarhuset.»<br /><br />

»Hvar fick du den blå lappen ifrån?»<br /><br />

»Bytte mig till den för ett par veckor sedan af
Ben Rogers för ett tunnband.»<br /><br />

»Säg, Huck — hvad duger döda kattor till?»<br /><br />

»Hvad dom duger till? — att bota vårtor med.»<br /><br />

»Nej, säger du det? Då vet jag nå’nting
styfvare.»<br /><br />

»Jag vågar på att du <i>inte</i> vet det. Hvad skulle
det vara?»<br /><br />

»Kors, svampvatten, vet jag.»<br /><br />

»Svampvatten! Jag vill inte ge ett ruttet lingon
för svampvatten.»<br /><br />

»Du vill inte, äh, hör du! Har du nånsin
försökt det?»<br /><br />

»Nej, inte jag, men Bob Tanner.»<br /><br />

»Hvem har sagt dig det?»<br /><br />

»Jo, han sa’ det åt Jeff Thatcher, och Jeff sa’
det åt Johnny Baker, och Johnny sa’ det åt Jim
Hollis, och Jim sa’ det åt Ben Rogers, och Ben sa’
det åt en neger, och negern sa’ det åt mig — så nu
vet du det!»<br /><br />

»Nå, än sen då? Di ljuger hela bunten,
åtminstone alla utom negern — honom känner jag inte.
Men aldrig har jag sett en nigger, som inte ljög.
Nej, d’ä’ bara tomt prat! Men tala nu om för mig
hur Bob Tanner bar sig åt, Huck.»<br /><br />

»Jo, han tog och doppade handen i en rutten
trädstubbe, som det fanns regnvatten i.»<br /><br />

»På dagen?»<br /><br />

»Det var en klar sak.»<br /><br />

»Med ansiktet mot stubben?»<br /><br />

»Ja, jag tror det åtminstone.»<br /><br />

»<i>Sa’</i> han någonting?»<br /><br />

»Det tror jag inte — jag vet inte.»<br /><br />

»Aha! Komma och tala om att försöka bota
vårtor med svampvatten på ett så bakvändt sätt
som det där! Det kan väl aldrig göra någon verkan.
Nej du, man ska’ gå alldeles ensam till midten af
skogen, där man vet att det finns en stubbe med
regnvatten i, och just vid midnatt ställer man sig med
ryggen mot stubben och doppar ned handen och
säger:<br /><br />

<blockquote>	’Kornax, kornax, majskolfvar små,
	Svampvatten, svampvatten, låt vårtorna gå!’ </blockquote><br /><br />

och går sen hastigt elfva steg från stubben med ögona
igen och vänder sig så tre gånger omkring och går hem
utan att tala med någon. För om man talar, så ä’
förtrollningen bruten.»<br /><br />

»Ja, det där låter bra, men det var inte så Bob
Tanner gjorde.»<br /><br />

»Nej, det kan du slå dig i backen på att han
inte gjorde, för han ä’ den vårtigaste’ pojken i den
här sta’n, och han skulle inte ha en vårta på
kroppen, om han visste att bära sig rätt åt med
svampvatten. Jag har tagit bort tusentals vårtor från
mina händer på det sättet, Huck. Jag har lekt så
mycket med grodor, att jag alltid fått en hel hop
vårtor. Ibland tar jag bort dom med en böna.»<br /><br />

»Ja, bönor ä’ styft, det har jag försökt.»<br /><br />

»Har du? Nå, hur bär du dig åt?»<br /><br />

»Jo, man tar och klyfver bönan och skär vårtan,
så att det kommer fram blod, och sen låter man
blodet drypa på den ena delen af bönan och tar och
gräfver en grop och begrafver bönbiten i den vid
midnatt vid en korsväg, när månen ä’ i nedan, och så
bränner man upp resten af bönan. Den biten af
bönan, som ä’ blod på, förstår du, drar och drar
hela tiden och försöker att få till sig den andra,
och på det viset hjälper den blodet att dra vårtan,
och det står inte länge på förrän den ä’ borta.»<br /><br />

»Ja, så ä’ det, Huck — alldeles riktigt; fastän,
när man begrafver den, om man säger: ’Böna ner och
vårta bort, faller gör hon inom kort, kommer aldrig
mer igen!’ så ä’ det bättre. Så brukar Joe Harper
göra, och han har varit nästan ända till Coonville
och nära på öfverallt. Men säg — hur botar du dom
med döda kattor?»<br /><br />

»Jo, ser du, man tar katten och går och skaffar
sig in på kyrkogården framemot midnattstid på ett
ställe, där någon som varit rysligt syndig ligger
begrafven; och när det ä’ midnatt, kommer en djäfvul
eller kanske två eller tre, men man kan inte se dom,
endast höra något, som låter likt blåsten, eller kanske
höra dom tala; och när di bär bort karlstackar’n,
så kastar man katten efter dom och säger: ’Djäfvul
följe lik, katt följe djäfvul, vårtor följe katt, jag ä’
fri från er!’ Det biter på hvilken vårta <i>som helst</i>.»<br /><br />

»Det låter bra. Har du nånsin försökt det, Huck?<br /><br />

»Nej, men gamla mor Hopkins har berättat mig
det.»<br /><br />

»Jaså, ja, då ä’ det nog riktigt, för man säger att
hon ä’ en häxa.»<br /><br />

»<i>Säger!</i> Jag <i>vet</i> att hon ä’ det, Tom. Hon
har förhäxat far min, det säger han själf. Han kom
gående en dag, och han såg, att hon förhäxade
honom; då tog han upp en sten, och hade hon inte
böjt sig ned, så hade hon allt fått sig en smocka.
Samma natt, när han låg drucken på en höskulle,
damp han ned och bröt armen af sig.»<br /><br />

»Usch, det var kusligt! Men hur kunde han veta
att hon förhäxade honom?»<br /><br />

»Kors, det kan far min se genast. Han säger
det, att när di glor riktigt på en, då förhäxar di en, i
synnerhet om di mumlar på samma gång; för när di
mumlar, så läser di Fader Vår baklänges.»<br /><br />

»Säg, Hucky, när ämnar du försöka med katten?»<br /><br />
<br /><br />

»I natt. Jag förmodar di kommer för att ta
gamle Hoss Williams i natt.»<br /><br />

»Men han begrafdes ju i lördags natt, Huck —
tog di honom inte i lördags natt?»<br /><br />

»Å, så du kan prata! Hur kunde deras makt
börja före midnatt? Och sen ä’ det ju söndag.
Djäflarna stryker inte omkring på söndagarna, det
ska’ inte vara mycket, det!»<br /><br />

»Det tänkte jag aldrig på, det ä’ alldeles riktigt.
Säg, får jag följa med dig?»<br /><br />

»Javisst — om du inte ä’ rädd.»<br /><br />

»Rädd! Tro aldrig det. Säg, kommer du att
jama som en katt?»<br /><br />

»Det var en klar sak, och du jamar tillbaks,
om du kommer åt. Sista gången lät du mig hålla
på och jama, tills gamle Hays börja’ kasta sten på
mig och sa’: ’Fördöme den katten!’ Sen hyfva’
jag in en tegelsten genom hans fönster — men gå
inte och tala om det.»<br /><br />

»Nej, lita på det. Jag kunde inte jama den där
natten, därför att tant bevakade mig, men den här
gången ska’ jag jama. Säg, Huck, hvad ä’ det där?»<br /><br />

»Det ä’ bara en fästing.»<br /><br />

»Hvar har du fått tag i den?»<br /><br />

»Borta i skogen.»<br /><br />

»Hur mycket ska’ du ha för den?»<br /><br />

»Jag vet inte. Jag bryr mig inte om att sälja’n.»<br /><br />

»Jaså. Det ä’ en rysligt liten fästing i alla fall.»<br /><br />

»Å, det ä’ ingen konst att klandra en fästing,
när man inte själf rår om’en. Men jag ä’ belåten
med den, den ä’ alldeles tillräckligt bra åt mig.»<br /><br />

»Åh, kära du, det ä’ rysligt godt om fästingar,
jag kunde få tusen stycken, om jag ville.»<br /><br />

»Nå, hvarför vill du inte då? Jo, därför att du
vet, att du inte kan. Det här ä’ en mycket tidig
fästing, skulle jag tro; det ä’ den första jag sett i
år.»<br /><br />

»Huck, du, jag ger dig min tand för den.»<br /><br />

»Låt se på den!»<br /><br />
<br /><br />

Tom tog fram ett stycke papper och öppnade
det varsamt; Huckleberry betraktade det längtansfullt. 
Frestelsen var mycket stark, och till sist sade
han:<br /><br />

»Ä’ det en riktig tand?»<br /><br />

Tom lyfte på läppen och visade luckan.<br /><br />

»Det ä’ bra», sade Huckleberry, »affärn ä’
uppgjord.»<br /><br />

Tom stängde in fästingen i knallhattsdosan,
som nyligen varit bitbaggens fängelse, och gossarna
skildes åt, båda kännande sig rikare än förut.<br /><br />

När Tom kom fram till det lilla för sig själft
liggande skolhuset af trä, gick han in raskt, med en
min och hållning som om han verkligen skyndat sig
af alla krafter; han hängde hatten på en pinne och flög
själf till sin plats med affärslik brådska. Läraren,
tronande högt uppe i sin stora länstol med spjälsits,
satt och dåsade, invaggad af öfverläsningens
sömngifvande surr. Afbrottet väckte honom:<br /><br />

»Thomas Sawyer!»<br /><br />

Tom visste, att när hans namn i dess helhet
uttalades, så betydde det obehag.<br /><br />

»Magistern!»<br /><br />

»Kom fram! Tala nu om, min gunstig herre,
hvarför du kommer sent igen som vanligt?»<br /><br />

Tom var nära att tillgripa en lögn, då han fick
se två långa flätor af ljust hår hängande ned på en
rygg, som han kände igen genom kärlekens
elektriska sympati; och på den bänken fanns <i>den enda
lediga platsen</i> på flickornas sida af skolsalen. Han
sade ögonblickligen:<br /><br />

»<i>Jag stannade för att tala med Huckleberry Finn!</i>»<br /><br />

Lärarens pulsar upphörde att slå och han
stirrade handfallen framför sig. Surret af läsandet
upphörde; lärjungarna undrade, om denna
dumdristiga gosse hade förlorat förståndet.<br /><br />

»Du — du — gjorde hvad för slag?»<br /><br />

»Stannade för att tala med Huckleberry Finn.»<br /><br />

Orden kunde icke missförstås.<br /><br />

»Thomas Sawyer, detta är den mest
förvånande bekännelse jag någonsin hört; riset är inte
tillräckligt för denna förseelse. Tag af dig jackan!»<br /><br />

Lärarens arm arbetade, tills den tröttnat och
risknippan märkbart minskats. Därpå följde
befallningen:<br /><br />

»Gå nu och sätt dig bland <i>flickorna!</i> Och låt
detta vara dig en varning.»<br /><br />

Fnissandet, som sorlade genom rummet, syntes
göra gossen skamsen, men i själfva verket
förorsakades det snarare af hans andäktiga bäfvan för
sin okända afgud, som satt där, och af den
skräckblandade sällhet, som låg i hans utomordentligt
goda tur. Han slog sig ned på ändan af bänken,
och flickan makade sig bort från honom med en
knyck på nacken. Knuffar, tecken och hviskningar
korsade rummet, men Tom satt stilla, med armarna
på det långa, låga skrifbordet framför honom, och
syntes läsa i sin bok. Småningom upphörde han
att utgöra ett föremål för allas uppmärksamhet,
och det vanliga skolsurret fyllde åter den kvafva
luften. Nu började gossen kasta förstulna blickar
på flickan. Hon märkte det, gjorde en sur min åt
honom och vände honom ryggen under en minuts
tid. Då hon försiktigt vände sig om igen, låg en
persika framför henne. Hon sköt undan den.
Tom lade den sakta tillbaka. Hon sköt åter undan
den, men med mindre ovänlighet. Tom lade den
tålmodigt tillbaka på samma plats, och då lät hon
den ligga. Tom klottrade på sin griffeltafla: »Var
så god och tag den — jag har fler.» Flickan
kastade en blick på orden, men gaf intet tecken. Nu
började gossen rita något på sin tafla, döljande sitt
arbete med vänstra handen. En stund vägrade
flickan att ta någon kännedom om det, men så
började hennes mänskliga nyfikenhet visa sig genom
nästan omärkliga tecken. Gossen arbetade vidare,
synbarligen omedveten därom. Flickan gjorde ett
slags på intet sätt bindande försök att se, men Tom
lät icke förstå, att han var medveten därom.
Slutligen gaf hon vika och hviskade tveksamt:<br /><br />

»Låt mig se det.»<br /><br />

Tom aftäckte delvis en bedröflig karikatyr af
ett hus med två gaflar och en korkskruf af rök
uppstigande från skorstenen. Då började flickan bli
intresserad af hans verk och glömde allt annat.
När det var färdigt, betraktade hon det ett
ögonblick och hviskade därpå:<br /><br />

»Mycket vackert — rita nu en gubbe.»<br /><br />

Artisten uppställde framför huset en man, som
liknade ett mastträd; han kunde mycket väl ha
klifvit öfver huset. Men flickan var icke alltför
kritisk, hon var belåten med vidundret och
hviskade:<br /><br />

»Det ä’ en vacker karl — rita nu mig, när jag
kommer gående.»<br /><br />

Tom tecknade ett timglas, med en fullmåne på
och lemmar icke tjockare än halmstrån och
beväpnade de utspärrade fingrarna med en ofantlig
solfjäder. Flickan sade:<br /><br />

»Det ä’ rysligt vackert — om jag bara kunde
rita!»<br /><br />

»Det ä’ lätt», hviskade Tom. »Jag ska’ lära dig».<br /><br />

»Ack, vill du? När?»<br /><br />

»På middagen. Går du hem för att äta?»<br /><br />

»Jag stannar, om du vill.»<br /><br />

»Bra — det ä’ afgjordt. Hvad heter du?»<br /><br />

»Becky Thatcher. Och hvad heter du? Å,
jag vet — Thomas Sawyer.»<br /><br />

»Så kallas jag, när jag får stryk. Jag heter
Tom, när jag ä’ snäll. Vill du inte kalla mig Tom,
säg?»<br /><br />

»Jo.»<br /><br />

Nu började Tom klottra något på griffeltaflan
och dolde orden för flickan. Men den här gången
var hon icke ovillig, utan bad Tom att få se.<br /><br />

»Å, det ä’ ingenting!» sade Tom.<br /><br />
<br /><br />

»Jo, det ä’ det.»<br /><br />

»Nej, det ä’ det inte; inte bryr du dig om att
se det.»<br /><br />

»Jo, det gör jag visst det — var snäll och visa
mig det.»<br /><br />

»Du skvallrar bara!»<br /><br />

»Nej, sannerligen jag det gör, sannerligen jag
det gör — nu har du hört det!»<br /><br />

»Du säger det inte åt någon alls, inte i hela
din lifstid?»<br /><br />

»Nej, det gör jag inte. Låt mig nu se.»<br /><br />

» Å, du bryr dig nog inte om att se!»<br /><br />

»Efter du behandlar mig på det viset, så <i>ska’</i>
jag se det, Tom», sade flickan, och hon lade sin
lilla hand på hans och ett litet handgemäng uppstod.
Tom låtsade göra motstånd på allvar men lät sin
hand glida gradvis, tills dessa ord afslöjades: »<i>Jag
älskar dig.</i>»<br /><br />

»Å, du elaka gosse!»<br /><br />

Och hon gaf honom en duktig smäll på handen,
men rodnade och såg icke desto mindre belåten ut.<br /><br />

I samma ögonblick kände gossen ett långsamt,
ödesdigert grepp kring sitt öra och på samma gång
en stadigt upplyftande rörelse. På detta sätt
leddes han kring skolsalen och sattes ned på sin egen
plats under en ettrig salfva af fnissande från hela
skolan. Sedan stod läraren lutad öfver honom
under några förfärliga ögonblick och förflyttade sig
slutligen tillbaka till sin tron utan att säga ett ord.
Men ehuru det susade för Toms öron, var hans hjärta
idel jubel.<br /><br />

När det blifvit tyst och stilla igen i skolsalen,
gjorde Tom ett ärligt försök att arbeta, men
upproret inom honom var för stort. I tur och ordning
tog han plats i innanläsningsklassen, där han
dabbade sig svårt, och i geografiklassen, där han
förvandlade sjöar till berg, berg till floder och floder
till fastland, tills kaos blifvit återställdt, samt
slutligen i stafningsklassen, där han gjorde bockar
på de enklaste »småbarnsord», så att han flyttades
ned till nedersta bänken och måste lämna tillbaka
den tennmedalj han med skrytsam värdighet burit
flera månader.<br /><br />

*<br /><br />

</div><br /><br />
<br /><br />

<div><br /><br />

<h2>VII.</h2><br /><br />

Ju mera Tom försökte att ägna all sin
uppmärksamhet åt boken, desto mer kringirrande blefvo
hans tankar, så att han till sist med en suck och en
gäspning uppgaf försöket. Det tycktes honom som
om middagslofvet aldrig ville komma. Luften var
ytterligt stilla och kvaf, icke en vindfläkt rörde sig,
det var den sömnigaste bland sömniga dagar. Det
söfvande surret af de tjugufem öfverläsande
skolbarnen vyssjade själen liksom det omotståndligt
sömngifvande i binas surrande. Långt bort i det
flammande solskenet reste Cardiff Hill sina mjuka,
gröna väggar genom en skimrande värmeslöja,
färgad af afståndets purpur; några få fåglar sväfvade
på lättjefulla vingar högt uppe i luften, inga andra
lefvande varelser syntes till utom några kor, och de
sofvo.<br /><br />

Toms hjärta glödde efter frihet eller åtminstone
efter någon intressant sysselsättning för att förkorta
de tröga timmarna. Hans hand vandrade ned i
hans ficka, och hans ansikte sken därvid upp af en
glöd af tacksamhet, som var en bön, ehuru han icke
visste det. Därpå kom knallhattsdosan förstulet
fram. Han befriade fästingen och lade den på den
långa, flata bordskifvan. Det lilla kreaturet glödde
förmodligen, äfven det, i detta ögonblick af en
tacksamhet så god som en bön, men den var förhastad;
ty när fången tacksamt beredde sig att ge sig i väg,
vände Tom honom åt sidan med en knappnål och
tvang honom att ändra kurs.<br /><br />

Toms bästa vän satt bredvid honom, lidande på
samma sätt som Tom gjort, och blef nu inom ett
ögonblick djupt och tacksamt intresserad i denna
förströelse. Denna bästa vän var Joe Harper. De två
gossarna voro svurna vänner hela veckan och
bataljledande fiender på lördagarna. Joe tog en
knappnål ur uppslaget på sin jacka och började hjälpa
till med fångens exercerande. Sporten blef för
hvarje ögonblick allt intressantare. Snart sade
Tom ifrån, att de voro i vägen för hvarandra och att
ingendera åtnjöt de fulla fördelarna af fästingen;
alltså tog Tom Joes griffeltafla på skrifbordet och
drog ett streck på midten däraf från öfre kanten
till den nedre.<br /><br />

»Nu», sade han, »så länge den ä’ på din sida om
strecket, kan du motionera den och jag ska’ lämna’n
i fred; men om du låter den komma undan och
in på min sida, så får du inte röra den, så länge jag
kan hindra den att gå tillbaks öfver gränsen.»<br /><br />

»Det ä’ bra, gå på bara — sätt’en i gång!»<br /><br />

Nu gick fästingen från Tom och passerade
ekvatorn. Joe höll på och jäktade och motade den
en stund, och sedan kom den undan och gick
tillbaka öfver gränsen. Detta ombyte af
operationsfält inträffade ofta. Medan den ena gossen
ansatte fästingen med allt annat uppslukande intresse,
såg den andre på lika intresseradt, med de två
hufvudena böjda tillsammans öfver griffeltaflan och
de två själarna döda för allt annat. Slutligen
tycktes lyckan slå sig ned och dröja på Joes sida.
Fästingen försökte på ett och två och alla sätt att komma
undan, men gång på gång, just då han så att säga
hade segern i händerna och det kliade i Toms fingrar
att få börja, jagade Joes knappnål den behändigt
tillbaka och behöll besittningen. Till sist kunde
Tom icke hålla ut längre. Frestelsen var för stark.
Så sträckte han ut handen och deltog med sin
knappnål. Men då blef Joe ond och sade:<br /><br />

»Tom, låt’en vara.»<br /><br />

»Jag ska’ bara pigga upp’en lite, Joe.»<br /><br />

»Nej, det ä’ inte rent spel; låt’en vara i fred.»<br /><br />

»Å strunt, jag ska’ inte pigga upp’en mycket.»<br /><br />

»Du låter den vara i fred, säger jag!»<br /><br />

»Nehej, säger jag!»<br /><br />

»Joho, säger jag! — han ä’ på min sida om
linjen.»<br /><br />

»Hör’u du, Joe Harper, hvem rår om den här
fästingen?»<br /><br />

»Jag bryr mig inte om hvem som rår om’en —
han ä’ på min sida om linjen, och du rör’en inte!»<br /><br />

»Det ska’ jag visa dig! Det ä’ min fästing, och
jag gör me’n hvad jag vill, kom det ihåg!»<br /><br />

Ett fruktansvärdt slag föll ned på Toms rygg
och ett duplikat däraf på Joes, och under en tidrymd
af två minuter fortfor dammet att ryka från de två
jackorna och hela skolan att njuta däraf.
Gossarna hade varit alltför upptagna af leken för att
märka den tystnad, som för ett ögonblick sedan
sänkt sig öfver skolan, då läraren smög sig fram tyst
på tå tills han på en gång stod öfver dem. Han
hade åskådat en stor del af föreställningen, innan
han gaf sitt lilla bidrag för att göra den omväxlande.<br /><br />

När skolan upphörde på middagen, flög Tom
till Becky Thatcher och hviskade i hennes öra:<br /><br />

»Sätt på dig hatten och låtsa gå hem, och när
du kommer till hörnet, så smiter du från di andra och
går tillbaks genom gränden. Jag går den andra
vägen och kuggar dom på samma sätt.»<br /><br />

Så försvann den ena med en grupp af skolbarn,
den andra med en annan. Om en stund möttes de
i slutet af gränden, och när de kommo tillbaka till
skolan, hade de den helt och hållet för sig själfva.
De sutto nu bredvid hvarandra och hade en
griffeltafla framför sig, och Tom gaf Becky griffeln och
höll hennes hand i sin, ledande den och skapade
sålunda ett nytt förvånansvärdt hus. När deras
intresse för konsten svalnade, började de språka.
Tom simmade i sällhet.<br /><br />

»Säg, tycker du om råttor?» frågade han.<br /><br />

»Usch då, jag tål dom inte!»<br /><br />

»Inte jag heller — lefvande råttor. Men jag
menar döda råttor att svänga kring hufvudet med
ett segelgarn.»<br /><br />

»Nej, jag tycker inte om råttor i alla fall. Hvad
<i>jag</i> tycker om, ä’ tuggummi.»<br /><br />

» Å, det tror jag det! Jag önskar jag hade litet!»<br /><br />

»Gör du? Jag har. Du ska’ få tugga det en
stund, men du måste ge mig det tillbaka.»<br /><br />

Detta var ju högst angenämt, och så sutto de
och tuggade i tur och ordning och läto i öfvermåttet
af sin belåtenhet benen dingla mot bänken.<br /><br />

»Säg, har du nånsin varit på en cirkus?» frågade
Tom.<br /><br />

»Ja, och pappa tänker låta mig gå dit igen, om
jag ä’ snäll.»<br /><br />

»Jag har varit på cirkus tre eller fyra gånger —
usch, en massa gånger. En kyrka ä’ ingenting
mot en cirkus — i en cirkus håller di alltid på med
någonting. När jag blir stor, ska’ jag bli clown
i en cirkus.»<br /><br />

»Å, ska’ du? Det blir lifvadt. Clownerna ä’
alltid så rysligt granna.»<br /><br />

»Ja, det ä’ dom, och di förtjänar en hel hög med
pengar — nära på en dollar om dagen, säger Ben
Rogers. Säg, Becky, har du nånsin varit förlofvad?»<br /><br />

»Hvad ä’ det för slag?»<br /><br />

»Å, förlofvad för att gifta sig.»<br /><br />

»Nej.»<br /><br />

»Skulle du vilja bli?»<br /><br />

»Jag tror det — jag vet inte. Hur ser det ut?»<br /><br />

»Ser ut? Inte ser det någonting ut. Du bara
säger åt en gosse, att du aldrig vill ha någon annan
än honom, aldrig, aldrig, <i>aldrig</i>, och sen kyssas ni,
det ä’ alltihop. Hvem som hälst kan göra det.»<br /><br />

»Kyssas? Hvarför kysses man?»<br /><br />

»Å, det ä’ ser du, emedan ... emedan man
alltid gör det.»<br /><br />

»Alla människor?»<br /><br />

»Ja visst, alla som ä’ kära i hvarandra.
Kommer du ihåg hvad jag skref på griffeltaflan?»<br /><br />

»Ja-a.»<br /><br />

»Nå, hvad var det?»<br /><br />

»Det säger jag inte.»<br /><br />

»Ska’ jag säga dig det?»<br /><br />

»Ja-a — en annan gång.»<br /><br />

»Nej, nu.»<br /><br />

»Nej, inte nu — i morgon.»<br /><br />

»O, nej, <i>nu</i>, lilla söta Becky. Jag ska’ hviska
det, hviska det mycket sakta.»<br /><br />

Som Becky tvekade, tog Tom tystnaden för
bifall och lade armen kring hennes lif och hviskade
orden så sakta som möjligt med munnen tätt intill
hennes öra. Därpå tillade han:<br /><br />

»Hviska du det nu till mig — alldeles detsamma.»<br /><br />

Hon gjorde motstånd en stund, sedan sade hon:<br /><br />

»Vänd bort ansiktet, så att du inte kan se mig,
sen ska’ jag göra det. Men du får inte tala om det
för någon, <i>hör</i> du det — <i>säg</i>, Tom, du lofvar ju att
inte tala om det för någon?»<br /><br />

»Nej, aldrig, aldrig, det försäkrar jag! Nu,
Becky.»<br /><br />

Han vände bort ansiktet. Hon böjde sig blygt
omkring, tills hennes andedräkt vidrörde hans lockar,
och hviskade:<br /><br />

»Jag — älskar — dig!»<br /><br />

Därpå sprang hon sin väg och flög kring bord och
bänkar med Tom efter sig och tog slutligen sin
tillflykt till ett hörn och höll upp sitt lilla hvita
förkläde för ansiktet. Tom tog henne om halsen och
talade för sin sak.<br /><br />

»Allt ä’ färdigt nu, Becky — allt utom kyssen.
Var inte rädd för den — den ä’ inte farlig alls. Var
nu snäll, Becky.»
Och han ryckte i hennes förkläde och händer.<br /><br />

Småningom gaf hon vika och lät händerna
sjunka; hennes ansikte, glödande af motståndet,
blef synligt och underkastade sig.<br /><br />

Tom kysste de röda läpparna och sade:<br /><br />

»Nu ä’ allt klart, Becky. Och hädanefter,
förstår du, får du aldrig älska någon annan än mig
och aldrig gifta dig med någon annan än mig, aldrig,
aldrig i evighet. Vill du det?»<br /><br />

»Nej, jag ska' aldrig älska någon annan än dig,
Tom, och jag ska’ aldrig gifta mig med någon annan
än dig, och du ska’ inte heller gifta dig med någon
annan än mig.»<br /><br />

»Det förstås — naturligtvis — det hör till
saken. Och alltid, när vi går till skolan eller går
hem, måste du gå med mig, när ingen ser det — och
du väljer mig och jag dig på barnbaler, för det gör
man, när man ä’ förlofvad.»<br /><br />

»Å, så trefligt! Det har jag aldrig vetat förut.»<br /><br />

»Ja, det ä’ rysligt lifvadt. Kors, jag och Amy
Lawrence ...»<br /><br />

Flickans förvånade ögon omtalade för Tom hans
misstag, och han tvärtystnade förlägen.<br /><br />

»O, Tom. Då ä’ inte jag den första du varit
förlofvad med!»<br /><br />

Barnet började gråta. Tom sade:<br /><br />

»Å, gråt inte, Becky. Jag bryr mig inte om
henne längre.»<br /><br />

»Jo, det gör du, Tom — du vet att du gör det.»<br /><br />

Tom försökte att lägga sin arm kring hennes hals,
men hon stötte undan honom, vände ansiktet mot
väggen och fortfor att gråta. Tom försökte om
igen och talade lugnande ord, men blef tillbakastött
igen. Då kände hans stolthet sig sårad, och han
lämnade henne och gick ut. Han stod utanför en
stund, orolig och missnöjd, och kastade litet emellan
en blick på dörren, i hopp om att hon skulle ångra
sig och komma för att uppsöka honom. Men hon
kom icke. Då började han känna sig illa till mods
och frukta, att han hade orätten på sin sida. Det
kostade honom en svår strid att göra nya
eftergifter nu, men han väpnade sig med mod därtill
och gick in. Hon stod fortfarande borta i hörnet,
snyftande, med ansiktet mot väggen. Toms hjärta
anklagade honom. Han gick fram till henne och
blef ett ögonblick stående utan att veta, hur han
egentligen skulle bete sig. Till sist sade han
tveksamt:<br /><br />

»Becky, jag . . . jag bryr mig inte om någon
annan än dig.»<br /><br />

Intet svar — men snyftningar.<br /><br />

»Becky!» sade han bevekande. »Becky, vill
du inte säga något?»<br /><br />

Mera snyftningar.<br /><br />

Tom tog fram sin förnämsta klenod, en
mässingsknapp, som suttit på handtaget till ett
strykjärn, förde den omkring henne, så att hon kunde
se den, och sade:<br /><br />

»Säg, vill du ha den här, Becky? Du får den
så gärna.»<br /><br />

Hon slog till den, så att den föll på golfvet. Då
gick Tom ut ur skolhuset och öfver kullarna och långt
bort för att icke återvända mera till skolan den
dagen. Om en stund började Becky fatta misstankar.
Hon sprang till dörren, men kunde icke se till
honom; hon sprang omkring huset till lekplatsen,
men han fanns icke där heller. Då ropade hon:<br /><br />

»Tom! Kom tillbaka, Tom!»<br /><br />

Hon lyssnade uppmärksamt, men intet svar
kom. Hon var nu ensam med tystnaden och
ödsligheten. Så satte hon sig att gråta igen och göra
sig förebråelser; samtidigt började skolbarnen åter
infinna sig, och hon måste dölja sin sorg och tysta
sitt hjärtas klagan och taga på sig den tunga bördan
af en lång, dyster och pinsam eftermiddag, utan
att bland dessa främlingar omkring sig ha någon,
med hvilken hon kunde utbyta sina bekymmer.<br /><br />

*<br /><br />

</div><br /><br />
<br /><br />
<br /><br />

<div><br /><br />

<h2>VIII.</h2><br /><br />

Tom smög sig hit och dit på afvägar, tills han
kommit väl bort från de återvändande skolbarnens
stråkväg, och knogade sedan vidare, nedstämd och
misslynt. Han gick ett par gånger öfver en liten
biflod, på grund af en rådande barnslig vidskepelse,
att öfvergången af ett vatten omintetgjorde
förföljelse. En halftimme därefter försvann han bakom
änkefru Douglas' hus på toppen af Cardiff Hill, och
skolhuset var knappast synligt nere i dalen bakom
honom.<br /><br />

Han gick in i en tät skog och banade sig väg, utan
att bry sig om att följa några förut upptrampade
stigar, till skogens midt, där han slog sig ned på en
mossig plats under en lummig ek. Icke minsta
vindfläkt rörde sig där, den kvafva middagshettan hade
till och med kommit fågelsången att tystna; naturen
låg försänkt i en dvala, som icke stördes af något
annat ljud än en hackspetts emellanåt på afstånd
hörda pickande, och detta tycktes endast göra den
rådande tystnaden och känslan af enslighet ännu
djupare.<br /><br />

Gossens själ var uppfylld af svårmod, hans
känslor voro i lycklig öfverensstämmelse med
omgifningen. Han satt länge, med armbågarna på
knäna och hakan stödd mot händerna, och grubblade.
Det syntes honom, att lifvet i bästa fall endast var
en börda, och han mer än halft afundades Jimmy
Hodges, som nyligen sluppit ifrån denna jämmerdal.
Det måste vara mycket fridfullt, tänkte han, att
ligga och slumra och drömma för evigt, när vinden
hviskade i trädens kronor och smekte gräs och
blommor på grafven, och man aldrig, aldrig mer
behöfde bekymra sig och sörja öfver något. Om han
bara haft ett rent söndagsskolbetyg, så skulle han
gärna gått hädan och haft allt undanstökadt. Hvad
nu denna flickan angick — hvad hade han väl gjort
sig skyldig till? Ingenting. Han hade haft de
bästa afsikter i världen och hade blifvit behandlad
som en hund — ja, alldeles som en hund. En dag
skulle hon nog ångra sig — kanske när det var för
sent. Å, om han endast kunde dö <i>för en kortare tid!</i><br /><br />

Men ungdomens spänstiga hjärta kan aldrig
länge på en gång hållas hoppressadt i en tvungen
form. Tom började snart omärkbart föras tillbaka
till detta lifvets angelägenheter. Tänk, om han nu
vände ryggen till och försvunne hemlighetsfullt?
Tänk, om han ginge sin väg — långt, långt bort till
okända länder bortom hafven — och aldrig komme
tillbaka mera? Hvad skulle hon då känna?
Tanken på att bli clown uppsteg åter hos honom, men
endast för att fylla honom med afsmak, ty lättsinne
och skämt och brokiga trikåer voro en förolämpning,
när de trängde sig på en själ sväfvande i romantikens
dimmiga, höga värld. Nej, han skulle bli soldat
och komma tillbaka efter många år, en lysande
hjälte, betäckt af ärr och ära. Nej, ännu bättre,
han skulle bege sig till indianerna och jaga bufflar
och gå ut på krigsstigen bland bergskedjorna och
de obanade stora slätterna i den fjärran västern och
i en aflägsen framtid återvända som en stor höfding,
betäckt med fjädrar och fasansfullt målad, och en
dåsig sommarmorgon i all sin glans och under
hårresande krigsrop komma inrusande i en söndagsskola
och göra alla sina gamla kamrater gröna af afund.
Nej, stopp — det fanns något ännu mera storslaget.
Han skulle bli sjöröfvare — där hade han det! <i>Nu</i>
låg hans framtid klar för honom och lysande i
otänkbar glans. Hur hans namn skulle uppfylla världen
och komma folk att fasa! Hur härligt han skulle
plöja de dansande böljorna i sin låga, långsträckta,
svarta snällseglare »Stormspöket» med sin
skräckinjagande flagga under gaffeln! Och på höjden af
sitt rykte, hur han plötsligt skulle uppenbara sig i
den gamla köpingen och brun och väderbiten komma
majestätiskt inklifvande i kyrkan i sin svarta
sammetströja och vida knäbyxor, sina stora kragstöflar,
sitt röda skärp, sitt bälte öfverfullt af ryttarpistoler,
sin huggare rostig af brott, sin stora slokhatt med
vajande plymer, sin svarta flagga, visande
döds-skallen och de korslagda benknotorna — och
svällande af förtjusning skulle han höra hviskas omkring
sig: »Det är Tom Sawyer, sjöröfvaren! Den Svarte
hämnaren på Spanska sjön!»<br /><br />

Ja, det var bestämdt, hans bana var afgjord.
Han skulle rymma från hemmet och inträda på den,
han skulle ge sig i väg redan nästa morgon. Därför
måste han nu börja att göra sig i ordning. Han
skulle hopsamla alla sina tillgångar. Han gick
fram till en kullfallen murken trädstam strax bredvid
och började gräfva under ena ändan med sin
Barlow-knif. Snart stötte han på trä, som lät ihåligt; han
lade handen där och uttalade eftertryckligt denna
besvärjelseformel:<br /><br />

»Hvad här icke finnes — <i>kom!</i> Hvad här finnes
— <i>stanna!</i>»<br /><br />

Därpå skrapade han bort jorden och blottade
en brädstump; han lyfte upp den och bragte i dagen
en liten prydlig skattkammare, med tak och väggar
af bräder. Där låg en marmorkula. Toms förvåning
var gränslös! Han ref sig i hufvudet med förbluffad
min och sade:<br /><br />

»Det var det galnaste jag sett!»<br /><br />

Så kastade han förargad bort marmorkulan
och stod och funderade. Sanningen var, att här hade
en hans vidskepelse svikit, som han och alla hans
kamrater alltid ansett ofelbar. Om man begrafde
en marmorkula under vissa nödvändiga
besvärjelseformler och lämnade den orörd under
fjorton dagars tid och sedan öppnade platsen med den
formel han nyss användt, så skulle man finna, att
alla de marmorkulor man någonsin förlorat samlat
sig där under tiden, sak samma hur långt de varit
åtskilda. Men nu hade detta riktigt och
obestridligt misslyckats. Toms hela trosbyggnad hade
skakats i sina grundvalar. Han hade mången gång
hört omtalas, att denna sak lyckats, men aldrig förr,
att den misslyckats. Han kom icke att tänka på,
att han själf försökt det flera gånger förut, men
aldrig kunnat återfinna gömstället. Han grubblade en
stund öfver saken och kom slutligen till det resultat,
att någon häxa lagt sig emellan och brutit
förtrollningen. Han beslöt att skaffa sig visshet i det
afseendet, och så sökte han rundtomkring, tills han
fann ett sandigt ställe med en liten trattformig
fördjupning. Han lade sig ned, och läggande munnen
till denna fördjupning, ropade han:<br /><br />

<blockquote>»Latbagge, latbagge, säg mig hvad jag veta vill!
Latbagge, latbagge, säg mig hvad jag veta vill!»</blockquote><br /><br />

Sanden började sätta sig i rörelse, och en liten
svart insekt visade sig ett ögonblick, men skyndade
genast förskräckt ned igen.<br /><br />

»Han vågar inte säga det. Alltså ä’ det en
häxa, som har gjort det. Jag visste det nog.»<br /><br />

Han kände väl gagnlösheten af att försöka kämpa
mot häxor och afstod därför modfälld; men det föll
honom in, att han lika gärna kunde behålla
marmorkulan, som han nyss kastat bort, och började därför
tålmodigt leta efter den. Men han kunde icke finna
den. Så gick han tillbaka till sin skattkammare
och ställde sig alldeles så som han stått, då han
kastade bort marmorkulan; sedan tog han upp en annan
marmorkula ur fickan och kastade bort den på
samma sätt och sade:<br /><br />

»Broder, gå och sök din broder!»<br /><br />

Han gaf akt på, hur den stannade, och gick dit
för att se. Men den måtte stannat för tidigt eller
gått för långt, så att han försökte två gånger till.
Sista gången lyckades det; de två marmorkulorna
lågo icke en fot från hvarandra.<br /><br />

Just i samma ögonblick trängde en stöt från en
leksakstrumpet svagt fram under skogens gröna
hvalf. Tom kastade af sig jacka och byxor,
förvandlade ett byxhängsle till bälte och röjde undan
en rishög bakom den murkna trädstammen, hvarvid
en klumpig pilbåge med pil, ett träsvärd och en
blecktrumpet blottades; på ett ögonblick hade han
tagit dessa föremål och rusade i väg, barbent och
med, fladdrande skjorta. Han stannade under en
hög alm, stötte i trumpeten till svar och började
sedan gå tyst på tå och se sig noga omkring åt alla håll.
Han sade försiktigt — till ett inbilladt sällskap:<br /><br />

»Halt, mina muntra gossar! Håll er gömda,
tills jag blåser.»<br /><br />

Nu trädde Joe Harper fram, lika luftigt klädd
och utsökt beväpnad som Tom. Tom ropade:<br /><br />

»Stanna! Hvem kommer hit i Sherwoods skog
utan min lejd?»<br /><br />

»Guy af Guisborne behöfver ingen mans lejd!
Hvem är du, som . . . som . . .»<br /><br />

»Som vågar föra ett sådant språk», sufflerade
Tom, ty de talade utantill »efter en bok».<br /><br />

»Hvem är du, som vågar föra ett sådant språk?»
upprepade Joe.<br /><br />

»Hvem jag är? Jo, jag är Robin Hood, såsom
ditt usla lik snart skall få veta.»<br /><br />

»Jaså, är du verkligen den beryktade röfvaren
och mördaren? Det skall bli mig ett nöje att med
dig få strida om tillträdet till denna leende skog.
Drag ditt svärd!»<br /><br />

De togo sina träsvärd, kastade sina andra saker
på marken, ställde sig i fäktställning, fot emot fot,
och började en allvarlig, noggrann strid »två steg
fram och två steg tillbaka». Efter en stund sade
Tom:<br /><br />

»Om du nu kommit underfund med hur det ska’
vara, så gå på friskt!»<br /><br />

Och de »gingo på friskt», flåsande och svettiga
af arbetet. Snart skrek Tom:<br /><br />

»Fall! Fall! Hvarför faller du inte?»<br /><br />

»Jag <i>gör</i> det inte! Hvarför faller du inte själf?
Det ä’ du som fått mest på huden.»<br /><br />

»Åh, kära du, det betyder ingenting. <i>Jag</i>
kan inte falla, det står inte på det viset i boken.
Boken säger: ’Då drap han med ett hugg bakifrån
den stackas Guy af Guisborne!’ Du måste vända dig
om och låta mig träffa dig i ryggen.»<br /><br />

Auktoriteterna kunde icke kringgås; alltså vände
Joe sig om, fick sig ett slag och föll.<br /><br />

»Nu», sade Joe och steg upp, »måste du låta
mig döda dig, det ä’ inte mer än rättvist.»<br /><br />

»Men det kan jag ju inte göra, det står inte i
boken.»<br /><br />

»Det ä’ nedrigt kitsligt, det ä’ just hvad det ä’
det!»<br /><br />

»Ja, men Joe, du kan ju vara munken Tuck
eller Much, mjölnarsonen, och slå ned mig med en
järnskodd påk; eller också ska’ jag vara sheriffen i
Nottingham, och du ä’ Robin Hood en liten stund
och dödar mig.»<br /><br />

Det var en tillfredsställande lösning, och så
utfördes dessa äfventyr.<br /><br />

Sedan blef Tom ännu en gång Robin Hood, och
den förrädiska nunnan lät honom blöda, så att han
förlorade krafter och lif genom sitt vanskötta sår.
Till sist tog Joe, föreställande ett helt band gråtande
röfvare, och släpade med mycken sorg bort honom,
satte bilbågen i hans händer, och Tom sade: »Där
denna pil faller, där skolen I begrafva den stackars
Robin Hood under det grönskande trädet!» Därpå
sköt han af pilen och sjönk tillbaka och skulle ha
dött; men han föll på en nässla och sprang upp
alldeles för raskt för att vara ett lik.<br /><br />

Gossarna klädde på sig, gömde sin utrustning
och gingo sin väg, sörjande öfver, att det icke längre
fanns några fågelfria röfvare, och undrade, hvad den
moderna civilisationen kunde göra anspråk på att
ha gjort för att ersätta denna deras förlust. De
ville hellre, sade de, vara fågelfria röfvare ett år i
Sherwoods skog än Förenta staternas president för
alltid.<br /><br />

*<br /><br />

</div><br /><br />
<br /><br />

<div><br /><br />

<h2>IX.</h2><br /><br />

Samma afton klockan half tio skickades Tom
och Sid till sängs som vanligt. De läste sina böner,
och Sid hade snart somnat in. Tom låg vaken och
väntade otåligt. När han tyckte det borde vara
nära att dagas, hörde han klockan slå tio! Det var
så man kunde bli förtviflad! Han skulle velat kasta
sig i sängen och sparka, såsom hans nerver fordrade,
men han var rädd att väcka Sid. Alltså låg han
stilla och stirrade framför sig i mörkret. Allt var
fasaväckande tyst. Men småningom började
knappast märkbara små ljud att tona fram ur tystnaden.
Väggklockans pickande började göra sig bemärkt,
gamla bjälkar började hemlighetsfullt knaka,
trappan knarrade svagt. Andar voro tydligen på benen.
Ett taktmässigt, dämpadt snarkande trängde ut
från tant Pollys rum. Och nu började en syrsas
pinsamma knarrande, utan att något mänskligt snille
kunde afgöra, hvarifrån det kom. Därnäst kom ett
dödsurs hemska pickande i väggen vid
hufvudkudden Tom att rysa — det betydde, att någons dagar
voro räknade. Sedan uppsteg ett aflägset hundtjut i
natten och besvarades af ett svagare tjut på längre
håll. Tom var i en dödlig pina. Till sist kände
han sig öfvertygad om, att timligheten hade upphört
och evigheten begynt. Han började mot sin vilja
att dåsa af; klockan slog elfva, men han hörde det
icke. Och så kom där, blandande sig med hans
half-formade drömmar, en högst melankolisk kattmusik.
Öppnandet af ett fönster i närheten störde hans
sömn. Ett rop af »schas, fördömda katt!» och
krossandet af en tom butelj mot bakväggen af hans
tants vedbod gjorde honom alldeles klarvaken, och
minuten därpå var han påklädd och ute genom
fönstret och krypande på alla fyra längs kanten af
taket. Han jamade försiktigt ett par gånger,
medan han kröp; sedan hoppade han ned på
vedbodens tak och därifrån på marken. Huckleberry
Finn var där med sin döda katt. Gossarna gingo sin
väg och försvunno i dunklet. En halftimme därefter
vadade de genom det höga gräset på kyrkogården.<br /><br />

Det var en gammaldags kyrkogård af det slag,
som förekommer i västern. Den låg på en höjd
omkring en fjärdingsväg utanför köpingen. Den
omgafs af ett förfallet trästaket, som lutade inåt på
somliga ställen, utåt på andra, men ingenstans stod
upprätt. Gräs och ogräs frodades öfver hela
kyrkogården. Alla de gamla grafvarna voro insjunkna.
Det fanns icke en grafsten där; rundtoppade,
maskstungna bräder sköto upp vindt och snedt öfver
grafvarna och sökte stöd men funno intet. »Här hvilar»
den och den hade en gång varit måladt på dem
men skulle på de flesta nu icke längre kunnat läsas,
äfven om det varit ljust.<br /><br />

En svag vind suckade i träden, och Tom
fruktade att det kunde vara de dödas andar, som
klagade öfver att ha blifvit störda. Gossarna talade
blott litet, och detta endast halfhviskande, ty tiden
och stället och den rådande högtidligheten och
tystnaden verkade nedstämmande på dem. De funno
den skarpt framträdande, nya jordkulle de sökte
och dolde sig i skydd af tre höga almar, som stodo i
en grupp några fot från grafven.<br /><br />

Därpå väntade de under tystnad, som det
tycktes dem, en lång stund. Skriket af en aflägsen
uggla var det enda ljud, som störde dödstystnaden.
Toms betraktelser började bli tryckande; han måste
framtvinga något slags samtal och hviskade därför:<br /><br />

»Hucky, tror du att di döda tycker om att vi
ä’ här?»<br /><br />

»Den som det visste! Det ä’ fasligt högtidligt
här, säg, tycker du inte det?» hviskade Huck tillbaka.<br /><br />

»Jo, det vill jag lofva!»<br /><br />

En längre paus uppstod, hvarunder gossarna
inom sig dryftade frågan. Därpå hviskade Tom:<br /><br />

»Säg, Hucky, tror du att Hoss Williams hör
hvad vi säger?»<br /><br />

»Det var en klar sak att han det gör —
åtminstone gör hans ande det.»<br /><br />

Tom, efter en paus:<br /><br />

»Jag borde ha sagt <i>herr</i> Williams. Men jag
menade inte illa — alla människor kallar ju honom
Hoss.»<br /><br />

»En kan aldrig vara nog försiktig i sitt tal om
det döda folket, Tom.»<br /><br />

Detta lade hämsko på Tom, och samtalet dog
bort igen. Om en stund grep Tom sin kamrat i
armen och sade:<br /><br />

»St!»<br /><br />

»Hvad ä’ det, Tom?»<br /><br />

Och de båda gossarna tryckte sig intill hvarandra
med häftigt klappande hjärtan.<br /><br />

»St! Där ä’ det igen! Hörde du det inte?»<br /><br />

»Jag . . .»<br /><br />

»Där! Nu hör du det!»<br /><br />

»För guds skull, di kommer, Tom! Hvad
ska’ vi göra?»<br /><br />

»Jag vet inte. Tror du di kan se oss?»<br /><br />

»O, Tom, di ser i mörkret som kattor! Jag
önskar att jag inte hade kommit hit.»<br /><br />

»Åh, var inte rädd! Jag tror inte di gör oss
något. Vi gör ju inte dom något ondt. Om vi
håller oss alldeles stilla, kanske di inte märker oss
alls.»<br /><br />

»Jag ska’ försöka, Tom, men min gud, så jag
darrar i hela kroppen!»<br /><br />

»Hör!»<br /><br />
<br /><br />

Gossarna lutade sina hufvuden tillhopa och
knappast andades. Ett dämpadt ljud af röster
uppsteg från den bortre ändan af kyrkogården.<br /><br />

»Titta! Se där!» hviskade Tom. »Hvad ä’
det?»<br /><br />

»Det ä’ djäfvulseld. O, Tom, det ä’ rysligt!»<br /><br />

Några otydliga figurer närmade sig i mörkret,
svängande en gammalmodig blecklykta, som
prickade marken med otaliga små ljuspunkter.<br /><br />

»Det ä’ djäflarna, alldeles säkert!» hviskade
Huckleberry med en rysning. »Tre stycken! Gode
gud, Tom, vår sista stund ä’ inne! Kan du bedja?»<br /><br />

»Jag ska’ — försöka, men var bara inte rädd,
di ämnar inte göra oss illa. Gud, som hafver barnen
kär, se . . .»<br /><br />

»St!»<br /><br />

»Hvad ä’ det, Huck?»<br /><br />

»Det ä’ <i>människor!</i> En af dom ä’ det
åtminstone — en af dom har gamle Muff Potters röst.»<br /><br />

»Nej, ä’ det möjligt!»<br /><br />

»Jag kan våga hvad som helst på’t. Inte ett
knyst och håll dig alldeles stilla! Han ä’ nog inte
tillräckligt klar i knoppen för att märka oss,
troligtvis full som vanligt, det eländiga gamla kräket!»<br /><br />

»Jag ska’ hålla mig alldeles tyst . . . Nu
stannar di — di får inte rätt på’t — nu kommer di igen
— det bränns — nej nu bränns det inte längre —
bränns igen — det bränns, det bränns! —
bränns igen — det bränns, det bränns! — di hitta’
rätt den här gången. Du, Huck, jag känner igen
en till på rösten, det ä’ Indian-Joe.»<br /><br />

»Det slår in — det mordlystna half blodet! Jag
ville bra mycket hellre, att det var djäflar. Hvad
har di för sig månntro?»<br /><br />

Gossarna slutade nu alldeles upp att hviska, ty
de tre männen hade kommit fram till grafven och
stodo endast några steg från gossarnas gömställe.<br /><br />

»Här ä’ det», sade den tredje rösten, och dess
ägare höll upp lyktan och uppenbarade den unga
doktor Robinsons ansikte.<br /><br />

Potter och Indian-Joe buro en bår, på hvilken
lågo ett rep och ett par spadar. De satte ifrån sig
sin börda och började öppna grafven. Doktorn
ställde lyktan vid grafvens hufvudända och gick och
satte sig med ryggen mot en af almarna; han var så
nära, att gossarna kunde ha vidrört honom.<br /><br />

»Skynda, mina vänner!» sade han sakta.
»Månen kan börja lysa hvilket ögonblick som helst.»<br /><br />

De mumlade ett svar och fortsatte att gräfva.
En stund hördes intet annat ljud än skrapandet af
spadarna, som aflämnade sin börda af mull och grus;
det var högst enformigt. Slutligen stötte en spade
mot likkistan med ett doft, träaktigt ljud, och om
ett par minuter hade karlarna hissat upp den på
marken. De bände upp locket med spadarna och
stjälpte hänsynslöst ut liket på marken. Månen trädde
fram ur molnen och visade det bleka ansiktet.
Båren gjordes i ordning och liket lades på den, betäckt
med en filt och fastbundet med repet. Potter
tog upp en stor fällknif, skar af den nedhängande
repändan och sade:<br /><br />

»Nu ä’ sattyget i ordning, doktor Plåsterprins,
och punga nu ut med en femma till, annars stannar
det här.»<br /><br />

»Just så!» instämde Indian-Joe.<br /><br />

»Hvad nu, hvad vill det säga? Ni begärde er
betalning i förskott, och jag har gifvit er den.»<br /><br />

»Ja, och du har gjort mer än så», sade
Indian-Joe och gick fram till doktorn, som nu stigit upp.
»För fem år sedan körde du ut mig ur far dins kök en
afton, då jag kom och bad om något att äta, och du
sa’ att jag inte hade där att göra; och när jag svor
på att ge dig betaldt för det, om det så skulle dröja
hundra år, lät far din sätta mig i fängelse som
lösdrifvare. Du trodde kanske, att jag glömt det?
Ånej, jag har inte indianblod i mig för inte. Och nu
har jag dig, och nu måste du <i>göra upp</i>, förstår du!»<br /><br />

I detta ögonblick hotade han doktorns ansikte
med sin knutna näfve; doktorn gaf honom plötsligt
ett slag och sträckte uslingen till marken. Potter
tappade knifven och skrek:<br /><br />

»Låt bli att slå min kamrat! Och ögonblicket
därpå hade han fattat liftag med doktorn och de två
brottades ursinnigt och trampade ned gräset och
sparkade upp marken med klackarna. Indian-Joe
sprang upp igen, med ögonen lågande af ilska, ryckte
till sig Potters knif och smög sig som en katt kring
de kämpande och följde alla deras rörelser för att
finna det efterlängtade tillfället. Plötsligt slet
doktorn sig lös, tog det tunga hufvudbrädet från
Williams graf och slog Potter till marken därmed;
men i samma ögonblick såg halfblodet det rätta
ögonblicket inne och stack knifven ända till skaftet i
den unga mannens bröst. Denne vacklade och föll,
delvis betäckande Potter och öfverstänkande
honom med sitt blod, och i samma ögonblick försänkte
molnen det fasansfulla skådespelet i mörker, och de
båda förskräckta gossarna flydde sin väg.<br /><br />

Sedan, då månen åter trädde fram ur molnen,
stod Indian-Joe lutad öfver de båda kropparna och
betraktade dem. Doktorn mumlade några
oartikulerade ljud, drog efter andan ett par gånger, och
därpå var allt tyst.<br /><br />

»Nu ä’ den räkningen uppgjord — må
djäfvulen ta dig!» mumlade halfblodet.<br /><br />

Därpå plundrade han liket, satte den ödesdigra
knifven i Potters högra hand och slog sig ned på
den sönderbrutna likkistan. Tre — fyra — fem
minuter gingo, därpå började Potter att röra på sig
och stöna. Hans hand slöt sig om knifven, han lyfte
upp den, kastade en blick på den och lät den med
en rysning falla. Därpå satte han sig upp, stötte
liket ifrån sig och stirrade förvirrad på det och sedan
på omgifningen. Hans blick mötte Joes.<br /><br />

»Min gud, hvad vill det här säga, Joe?» frågade
han.<br /><br />
<br /><br />

»En smutsig affär», svarade Joe utan att röra
sig. »Hvarför gjorde du det?»<br /><br />

»Jag? Jag har inte gjort det!»<br /><br />

»Hör man på! Det slags pratet tvättar ingen
ren.»<br /><br />

Potter darrade och blef blek.<br /><br />

»Jag trodde jag hade blifvit nykter — jag borde
aldrig ha supit i kväll. Men jag har det i skall’n
ännu — värre än när vi gick hit. Jag ä’ alldeles yr i
mössan, kan nästan inte påminna mig någonting alls.
Säg mig, Joe, <i>ärligt</i> nu, gamla kamrat — gjorde jag
det, Joe? Det var inte min mening, på heder och
salighet, det var aldrig min mening, Joe! O, det
ä’ rysligt — och han så ung och lofvande!»<br /><br />

»Å, ni två brottades, och han gaf dig ett nyp
med brädan, så att du föll pladask. Du reste dig
igen vacklande och stapplande och fick tag i knifven
och satte den i honom, just som han måttade ett
nytt förfärligt slag mot dig, och här har du legat död
som en sten ända tills nu.»<br /><br />

»O, jag visste inte hvad jag gjorde! Måtte jag
dö på fläcken, om jag det gjorde! Det måste
alltsammans ha kommit af brännvinet och
upphetsningen. Jag har aldrig förr i mitt lif begagnat ett
vapen, Joe; jag har slagits, men aldrig med tillhygge,
det kan alla människor intyga. Joe, tala inte om
det! Säg, att du inte talar om det, så ä’ du en god
kamrat. Jag har alltid tyckt om dig, Joe, och alltid
tagit dig i försvar, kommer du ihåg det? Du talar
ju inte om det, säg, Joe.»<br /><br />

Och den stackars mannen föll på knä för den
känslolösa mördaren och knäppte bönfallande
händerna.<br /><br />

»Nej, du har alltid behandlat mig hyggligt,
Muff Porter, och jag ska’ inte förråda dig. Du kan
i så fall lita på en ärlig mans löfte.<br /><br />

»O, Joe, du ä’ en ängel! Jag ska' välsigna dig
för det så länge jag lefver.»<br /><br />

Och Potter började gråta.<br /><br />
<br /><br />

»Så där ja, låt det nu vara nog. Här ä’ inte
tid att lipa. Ge dig i väg nu åt det där hållet, jag
går hitåt. Skynda på och lämna inga spår efter dig.»<br /><br />

Potter aflägsnade sig med en fart, som snart
öfvergick till springande. Halfindianen stod och
såg efter honom och mumlade:<br /><br />

»Om han ä’ så bedöfvad af slaget han fick och
af spriten, som det såg ut till, så kommer han inte
att tänka på knifven, förrän han ä’ så långt borta,
att han inte vågar gå ensam tillbaka efter den till
ett ställe som detta — den fega stackaren!»<br /><br />

Några minuter därefter hade den mördade
mannen, det öfvertäckta liket, den sitt lock beröfvade
likkistan och den öppna grafven ingen annan
tillsyn än månens. Och tystnaden var åter fullständig.<br /><br />

*<br /><br />

</div><br /><br />
<br /><br />
<br /><br />
<br /><br />

<div><br /><br />

<h2>X.</h2><br /><br />

De två gossarna flydde allt hvad de förmådde
tillbaka mot köpingen, mållösa af fasa, och kastade
emellanåt en skygg blick öfver axeln, som om de
fruktade att vara förföljda. Hvarje trädstubbe,
som dök upp i deras väg, syntes dem vara en
människa och fiende och kom dem att hålla andan;
och när de sprungo förbi några stugor i köpingens
utkant, var det som om de väckta bandhundarnas
skall gifvit vingar åt deras fötter.<br /><br />

»Om vi bara hinner till gamla garfveriet,
innan vi stupar!» hviskade Tom stötvis mellan
andedragen. »Jag tror inte jag håller ut mycket längre.»<br /><br />

Huckleberrys tunga flämtande var hans enda
svar, och med blicken fäst på målet för sina
förhoppningar fortsatte gossarna sina ansträngningar att
nå det. De närmade sig alltmer, och slutligen
störtade de bröst vid bröst in genom den öppna
porten och sjönko ned, tacksamma och uttröttade,
i de skyddande skuggorna där innanför.
Småningom slogo deras pulsar långsammare, och Tom
hviskade:<br /><br />

»Huckleberry, hvad tror du kommer att bli
af det här?»<br /><br />

»Om doktor Robinson dör, tror jag någon
kommer att hängas.»<br /><br />

»Tror du verkligen det?»<br /><br />

» Åh, jag vet det, Tom.»<br /><br />

Tom funderade ett ögonblick och frågade därpå:<br /><br />

»Hvem ska’ tala om det? Vi?»<br /><br />

»Hvad tänker du på? Antag att någonting
inträffade och Indian-Joe inte blefve hängd, så
skulle han förr eller senare slå ihjäl oss, lika
tvärsäkert som vi ligger här.»<br /><br />

»Det ä’ just hvad jag tänkte för mig själf, Huck.»<br /><br />

»Om någon skvallrar, så låt Muff Potter göra det,
ifall han ä’ nog dum — tillräckligt full att göra det
ä’ han i allmänhet.»<br /><br />

Tom sade ingenting, han fortsatte att tänka.
Om en stund hviskade han:<br /><br />

»Huck, Muff Potter vet det inte, hur ska’ han
då kunna tala om det?»<br /><br />

»Hvad ä’ orsaken till att han inte vet det?»<br /><br />

»Därför att han just hade fått det där nypet,
när Indian-Joe gjorde det. Tror du han kunde
se eller visste någonting?»<br /><br />

»Ta mig katten, du har rätt, Tom!»<br /><br />

»Och dessutom, ser du — ja, kanske det slag
han fick var nog för honom.»<br /><br />

»Nej, det ä’ inte troligt, Tom. Han hade
sprit i kroppen, kunde jag se, och det har han för
resten alltid. När far min å’ drucken, ser du, kan
man gärna ta och dunka’n i skall’n med ett
kyrktorn, utan att det biter på’n. Det säger han själf.
Alltså ä’ det på samma sätt med Muff Potter
naturligtvis. Men ä’ en karl spik nykter, skulle ett sådant
nyp ge honom dödsknäcken — kanske, jag vet inte.»<br /><br />

Efter ännu ett ögonblicks tankfull tystnad sade
Tom:<br /><br />

»Hucky, ä’ du riktigt säker på att du kan tiga?»<br /><br />

»Tom, vi måste tiga, det vet du. Den där
fördömda indianen skulle inte göra sig mer
samvete af att dränka oss än ett par kattungar, ifall vi
pladdrade om det, och han inte blef hängd. Hör’u,
Tom, låt oss ta och svära hvarandra — det ä’ hvad
vi måste göra — svära att vara tysta.»<br /><br />

»Det ä’ jag med om, Huck, det ä’ bästa sättet.
Hit med labben och svär, att vi . . .»<br /><br />

»Asch nej, det duger inte för det här, det kan
vara bra nog för vanliga små skräpsaker — i
synnerhet med flicksnärtor, ty di bedrar en i alla fall
och babblar, om di råkar i klämman — men vid en stor
sak som den här bör det vara skriftligt. Och blod!»<br /><br />

Denna idé var riktigt i Toms stil och vann hans
fulla bifall. Den var djup och mörk och förfärlig;
tid, förhållanden och omgifning voro i
öfverensstämmelse därmed. Han tog upp en hyflad brädlapp,
som låg i månskenet, tog ur fickan fram ett litet
stycke rödkrita, lät månljuset falla på sitt arbete och
klottrade mödosamt dessa rader, hvarvid han
betonade de grofva strecken genom att trycka tungan mot
tänderna och lät den ge efter vid de fina strecken:<br /><br />

<p>Huck Finn och
Tom Sawyer svära
att di ska vara tysta
med detta och di
önskar att di måtte
Falla ned döda på
fläcken om di nånsin
pladdrar om det och förgås</p><br /><br />

Huckleberry var uppfylld af beundran för
Toms lätthet att skrifva och för hans upphöjda språk.
Han tog genast en knappnål ur sitt rockslag och
ämnade rispa sig i skinnet, men Tom sade:<br /><br />

»Stopp! Gör inte det. En knappnål ä’
mässing, det kan vara spanskgröna på den.»<br /><br />

»Spanskgröna, hvad ä’ det för slag?»<br /><br />

»Det ä’ gift, d’ä’ just hvad det ä’. Försök bara
att äta det en gång, så får du se.»<br /><br />

Alltså tog Tom bort tråden kring en af sina
synålar, och båda gossarna rispade sig i den köttiga
delen af tummen och klämde ut en droppe blod.<br /><br />

Småningom, efter att ha klämt många gånger,
lyckades Tom teckna sina initialer, hvarvid han
begagnade lillfingerspetsen som penna. Sedan
visade han Huckleberry hur denne skulle göra ett H
och ett F, och eden var fullständig. De gräfde
ned brädlappen tätt invid väggen, med åtskilliga
hemska ceremonier och besvärjelser, och de bojor,
som bundo deras tungor, ansågos nu låsta och
nyckeln bortkastad.<br /><br />

En figur smög sig nu genom en rämna i den
förfallna byggnadens andra vägg, men de märkte
det icke.<br /><br />

»Tom», hviskade Huckleberry, »hindrar detta
oss från att någonsin berätta det — för alla tider?»<br /><br />

»Ja, naturligtvis. Sak samma hvad som
inträffar, måste vi hålla det tyst. Vi skulle ’falla ned
döda på fläcken’ — har du glömt att det står så?»<br /><br />

»Det ä’ väl så då.»<br /><br />

De fortforo att hviska en stund. Plötsligt
började en hund stämma upp ett långt, dystert tjut
strax utanför — icke tio fot från dem. Gossarna
slogo hastigt armarna kring hvarandra i dödlig
ångest.<br /><br />

»Hvilken af oss menar han?» sade Huckleberry
och kunde knappast få fram orden.<br /><br />

»Jag vet inte — kika genom springan — fort!»<br /><br />

»Nej, du, Tom!»<br /><br />
<br /><br />

»Jag törs inte — jag törs inte göra det, Huck.»<br /><br />

»Ack jo, gör det, Tom! Där ä’ det igen.»<br /><br />

»Å, gudskelof!» hviskade Tom. »Jag känner
igen hans röst. Det ä’ Bull Harbison.»<q>Om herr Harbison ägt en slaf med namnet Bull, så
skulle Tom ha kallat honom »Harbisons Bull», men en son
eller en hund med detta namn var »Bull Harbison».</q><br /><br />

»Nå, det var då för väl — jag försäkrar dig,
Tom, jag var nästan ihjälskrämd; jag var alldeles
säker på, att det var en obekant hund.»<br /><br />

Hunden tjöt ånyo, gossarnas mod sjönk igen.<br /><br />

»O, nej då, det ä’ inte Bull Harbison!» hviskade
Huckleberry. »Kika, Tom!»<br /><br />

Tom gjorde som han bad, darrande af fruktan,
och lade ögat till springan. Hans hviskning var
knappt hörbar, då han sade:<br /><br />

»O, Huck, det <i>ä’ en obekant hund!</i>»<br /><br />

»Hvem menar han? — säg fort, Tom!»<br /><br />

»Han måste mena oss båda, Huck — vi ä’
ju tätt inpå hvarandra.»<br /><br />

»O, Tom, nu kan vi allt hälsa hem båda två!
Det ä’ nog inte något tvifvel, tänker jag, om hvart
jag kommer att ta vägen — jag har syndat så svårt.»<br /><br />

»Åt skogen med alltihop! — det här kommer
sig af att skolka från skolan och göra allt hvad man
ä’ tillsagd att <i>inte</i> göra. Jag kunde ha varit lika
snäll jag som Sid, om jag bara bjudit till — men
jag ville förstås inte. Det säger jag, att kommer jag
väl ur den här knipan, så ska’ jag <i>vada</i> i
söndagsskolor.»<br /><br />

Och Tom började snyfta litet.<br /><br />

»<i>Du</i> elak!» utbrast Huckleberry och började
snyfta äfven han — »det ska’ inte vara mycket, det.
Du ä’ en riktig mesost, Tom Sawyer, så snäll ä’ du i
jämförelse med mig. O, snälle Gud, snälle Gud,
jag önskar jag hade endast hälften så goda utsikter
som du!»<br /><br />
<br /><br />

Tom sväljde snyftningen och hviskade:<br /><br />

»Titta, Huck, titta! Han vänder oss <i>ryggen!</i>»<br /><br />

Hucky tittade och kände sig helt belåten.<br /><br />

»Ja ta mig katten gör han inte det! Gjorde han
det förut också?»<br /><br />

»Ja, men som jag ä’ en dumbom, tänkte jag
aldrig på’t. Å, nu ä’ det ju riktigt bussigt. Men
hvem kan han <i>nu</i> mena?»<br /><br />

Tjutet upphörde. Tom spetsade öronen.<br /><br />

»St! Hvad ä’ det där för ljud?» hviskade han.<br /><br />

»Det låter som grymtningen af ett svin. Nej
— det ä’ någon som snarkar, Tom.»<br /><br />

»Ja, <i>det</i> ä’ det. Men hvar ungefär, Huck?»<br /><br />

»Jag tror det ä’ nere på andra sidan, det låter
så åtminstone. Far min brukade sofva där ibland
tillsammans med svina, men han snarkar mycket
värre än det där, kära du, han drar timmerstockar
så han kan lyfta taket. För resten kommer han
nog aldrig mer tillbaks till den här sta’n.»<br /><br />

Lusten efter äfventyr vaknade ännu en gång i
gossarnas hjärtan.<br /><br />

»Hucky, vågar du följa med, om jag går i
spetsen?»<br /><br />

»Inte mycket gärna, Tom. Tänk, om det
vore Indian-Joe!»<br /><br />

Tom kände sig riktigt kuslig vid den tanken
och tvekade; men snart vaknade åter den starka
frestelsen och gossarna beslöto att försöka och kommo
öfverens om att taga till benen, om snarkningarna
upphörde. Så närmade de sig smygande på tå,
den ene bakom den andre. När de voro på fem
stegs afstånd från den snarkande, trampade Tom
på en sticka, som af bröts med en skarp smäll.
Mannen stånkade och vred litet på sig, så att hans ansikte
kom i månljuset. Det var Muff Potter! Gossarnas
hjärtan hade stannat och stodo alldeles stilla
liksom deras kroppar, då mannen rörde på sig, men
nu var det slut med deras fruktan. De smögo
sig ut genom öppningen i väggen och stannade ett
litet stycke därifrån för att utbyta några afskedsord.
Då uppsteg åter i natten det långdragna, hemska
tjutandet! De vände sig om och sågo den
främmande hunden stående några fot från Potters
hviloplats, med ansiktet vändt mot Potter och nosen
pekande mot himmeln.<br /><br />

»O, jemine, det gäller <i>honom!</i>» utbrusto båda
pojkarna på samma gång.<br /><br />

»Du, Tom, det sägs att en främmande hund
kom tjutande kring Johnny Millers hus vid
midnattstiden för omkring två veckor sedan; och en
nattskärra kom in och satte sig på ledstången och
sjöng samma afton, och där har inte dött någon ännu.»<br /><br />

»Ja, jag vet det. Men i alla fall — föll inte Gracie
Miller omkull just lördagen därpå och brände sig
fasligt svårt på köksspisen?»<br /><br />

»Ja, men hon <i>dog</i> inte. Och hvad mera ä’,
hon ä’ till och med mycket bättre nu.»<br /><br />

»Ja visst ja, men vänta bara, ska’ du få se. Det
ä’ slut med henne lika säkert som med Muff Potter,
det säger negrerna, och di ä’ hemma i alla så’na
där saker, Huck.»<br /><br />

Därmed skildes de åt, båda försänkta i djupt
begrundande.<br /><br />

Då Tom kröp in genom fönstret till sitt sofrum,
var natten nästan till ända. Han klädde af sig ytterst
tyst och försiktigt och somnade in lyckönskande
sig att ingen visste af hans rymning. Han hade
icke en aning om att den sakta snarkande Sid var
vaken och hade varit så en timmes tid.<br /><br />

När Tom vaknade, var Sid påklädd och utgången.
Dager och atmosfär vittnade om att det var sent på
dagen. Han for upp förskräckt. Hvarför hade man
icke väckt honom — hållit på och bråkat med honom
som vanligt, tills han stigit upp? Denna tanke
uppfyllde honom med dystra aningar. På fem
minuter var han påklädd och gick ned och kände
sig riktigt ruskig och dåsig. Familjen satt ännu
till bords men hade slutat frukosten. Intet
förebrående ord hördes, men ögonen vände sig bort; det rådde
en tystnad och en högtidlig stämning, som kommo
brottslingens hjärta att rysa. Han satte sig och
försökte se glad ut, men det var förspilld möda — det
framkallade intet leende, intet svar, och han
tystnade och lät sitt hjärta sjunka ned i förtviflans djup.<br /><br />

Efter frukosten tog hans tant honom afsides, och
Tom nästan gladde sig vid hoppet att han skulle få
stryk; men så blef det icke. Tanten grät öfver
honom och frågade, hur han kunde ge sig till att krossa
hennes gamla hjärta på det sättet; till sist bad hon
honom att bara gå på och fördärfva sig själf och föra
hennes grå hår med sorg i grafven, ty det tjänade
ingenting till för henne att försöka längre. Detta var
värre än att få risbastu tusen gånger, och Toms
hjärta led nu mer än hans kropp. Han grät, han
tiggde om förlåtelse, lofvade bot och bättring om
och om igen och afskedades därpå, hvarvid han
kände, att han fått en endast ofullständig förlåtelse
och ingifvit ett endast svagt förtroende.<br /><br />

Han gick sin väg alldeles för usel och eländig
att ens kunna känna något begär att hämnas på Sid,
så att dennes hastiga reträtt genom bakporten
egentligen var alldeles onödig. Han gick dyster och
nedslagen till skolan, där han samtidigt med Joe
Harper fick stut för skolkning från skolan den
föregående eftermiddagen, med minen hos en person hvars
hjärta är upptaget af tyngre sorger och fullkomligt
likgiltigt för småsaker. Därpå gick han och satte sig på
sin plats, stödde armbågarna mot pulpeten och
hakan mot händerna och stirrade på väggen med det
känslolösa, stela uttrycket hos ett lidande, som nått
sin gräns och icke kan gå längre. Hans armbåge
tryckte mot ett hårdt föremål. Först om en god
stund ändrade han sakta och dystert ställning och
tog upp detta föremål med en suck. Det låg i ett
papper; han vecklade upp det. En lång, dröjande,
kolossal suck följde, och hans hjärta brast. Det var
hans strykjärnsknapp! Denna sista fjäder knäckte
kamelens rygg.<br /><br />

*<br /><br />

</div><br /><br />
<br /><br />

<div><br /><br />

<h2>XI.</h2><br /><br />

Kort före middagstimmen samma dag spred
sig elektriskt den fasansfulla nyheten öfver hela
köpingen. Intet behof af telegrafen, som man
ännu icke drömt om på denna plats — nyheten flög
från individ till individ, från grupp till grupp, från
hus till hus, med föga mindre än telegrafisk
snabbhet. Naturligtvis gaf skolläraren lof för den
eftermiddagen; hela staden skulle funnit besynnerligt, om
han icke gjort det. En blodig knif hade funnits
alldeles invid den mördade, och den hade af några
igenkänts såsom tillhörande Muff Potter — så
berättade man. Och det påstods, att en försenad stadsbo
hade kommit på Muff Potter, då denne stod och
tvättade sig i bifloden omkring klockan ett eller två på
morgonen, och att Potter genast smugit sig därifrån
— misstänkta omständigheter, i synnerhet
tvättningen, som icke hörde till Potters vanor. Det sades
äfven, att man genomsökt staden för att finna denna
»mördare» — allmänheten är icke långsam att pröfva
bevis och fälla dom — men att han icke kunde finnas.
Ryttare hade skickats ut åt alla håll, och sheriffen
var öfvertygad om, att han skulle fånga honom före
nattens inbrott.<br /><br />

Hela staden var stadd på vandring till
kyrkogården. Toms hjärtesorg försvann och han slöt sig till
processionen, icke emedan han ej tusen gånger
hellre velat gå åt hvilket annat håll som helst, utan
emedan en hemsk, oförklarlig trollmakt drog honom
dit. Anländ till den fruktansvärda platsen
slingrade han sin lilla kropp genom massan och såg det
dystra skådespelet. Det syntes honom en
människoålder sedan han var där sist. Någon nöp honom i
armen. Han vände sig om och hans blick mötte
Huckleberrys, hvarpå båda fingo mycket brådt
att se åt annat håll och undrade, om någon
hade märkt något i den blick de växlat med
hvarandra. Men alla pratade och hade
uppmärksamheten fäst på den fasansfulla taflan framför dem.<br /><br />

»Stackars karl! Stackars unga man! Det borde
bli en läxa för grafplundrare!» — »Muff Potter
kommer att bli hängd för det här, om man får fatt i
honom!» I den riktningen gingo den stora hopens
yttranden, men prästen sade: »Det ä’ en Guds dom,
Han har haft sitt finger med här.»<br /><br />

Plötsligt öfverfors Tom af en häftig darrning,
ty hans blick föll på Indian-Joes slöa ansikte. I
samma ögonblick började folkmassan röra på sig och
knuffas, och röster hördes:<br /><br />

»Där ä’ han! Där ä’ han! Han kommer själf!»<br /><br />

»Hvem? Hvem?» frågade tjugu röster.<br /><br />

»Muff Potter!»<br /><br />

»Se där, han stannar! Pass på, han vänder om!
Låt’en inte slippa undan!»<br /><br />

Folk i trädens grenar öfver Toms hufvud sade,
att han icke försökte komma undan — han endast
såg tveksam och förvirrad ut.<br /><br />

»Höjden af fräckhet!» sade en af de kringstående;
»han ville komma och ta en lugn öfverblick af sitt
verk — väntade inte att träffa på sällskap.»<br /><br />

Hopen delade sig nu, och sheriffen gick fram
med viktig min, ledande Potter vid armen. Den
stackarns ansikte såg vanställdt ut, hans blickar
förrådde den fruktan han kände. När han stod
inför den mördade, skakades han som af ett
slaganfall, och han dolde ansiktet i händerna och brast i
gråt.<br /><br />
<br /><br />

»Jag har inte gjort det, mina vänner», snyftade
han, »på mitt hedersord, om jag gjort det!»<br /><br />

»Hvem har anklagat dig?» hördes en röst.<br /><br />

Det skottet tycktes träffa. Potter lyfte upp
ansiktet och såg sig omkring med djupt gripande
hopplöshet i blicken. Han såg Indian-Joe och
utbrast:<br /><br />

»O, Indian-Joe, du lofvade mig att aldrig . . .»<br /><br />

»Är det här din knif?» frågade sheriffen och höll
den för ögonen på honom.<br /><br />

Potter skulle fallit omkull, om man icke
uppfångat honom och sakta låtit honom sjunka till
marken. Därpå sade han:<br /><br />

»Det var något som sade mig, att om jag inte
kom tillbaka och hämtade . . .» Han ryste, vinkade
med den kraftlösa handen liksom till tecken, att
han var besegrad, och sade:<br /><br />

»Tala om’et, Joe, tala om’et — det tjänar inte
längre någonting till . . .»<br /><br />

Huckleberry och Tom stodo tysta och stirrade,
når den hjärtlösa lögnaren rabblade upp en lugn
förklaring, hur saken tillgått; de väntade hvarje
ögonblick, att den klara himmeln skulle sända ned
Guds åskviggar öfver hans hufvud, och de
förvånade sig öfver att det dröjde så länge, innan slaget
drabbade honom. Och då han slutat och fortfarande
stod där lifslefvande och helbrägda, då slocknade
och försvann deras uppflammande begär att bryta
sin ed och frälsa den stackars bedragna fångens lif;
ty det var tydligt, att denna missdådare, Indian-Joe,
sålt sig åt Satan, och det var farligt att befatta sig
med en sådan makts tillhörigheter.<br /><br />

»Hvarför flydde du inte? Hvarför ville du
komma tillbaka hit?» frågade någon.<br /><br />

»Jag kunde inte låta bli — jag kunde inte låta
bli», stönade Potter. »Jag ville fly min väg, men
jag tycktes inte kunna komma någonstans annat än
hit.» Och han började snyfta igen.<br /><br />

Indian-Joe upprepade vid likbesiktningen några
minuter senare sitt vittnesmål på ed med samma lugn;
gossarna, som sågo att åskviggarna fortfarande
uteblefvo, stärktes i sin tro, att Joe hade sålt sig åt
djäfvulen. Han hade nu för dem blifvit det hemskt
intressantaste föremål de någonsin skådat, det var
som om hans ansikte utöfvat någon trollmakt på dem,
så att de icke kunde slita blicken från det. De
beslöto i tysthet att, när tillfälle gafs, noga observera
honom om aftnarna i hopp om att möjligen få se
en skymt af hans fruktansvärda mästare.<br /><br />

Indian-Joe hjälpte till att lyfta den mördades
kropp och lägga den på en kärra för att föras bort; och
det hviskades i den rysande hopen, att såret blödde
litet. Gossarna trodde, att denna lyckliga
omständighet skulle vända misstankarna åt rätt håll, men
de blefvo svikna, ty mer än en person i folkhopen
anmärkte:<br /><br />

»Muff Potter var inte tre fot därifrån, när såret
började blöda.»<br /><br />

Toms fruktansvärda hemlighet och gnagande
samvetsagg störde hans sömn under drygt en veckas
tid efter denna tilldragelse; en morgon vid frukosten
sade Sid:<br /><br />

»Tom, du bråkar så förskräckligt och talar i
sömnen, så att du håller mig vaken nära nog halfva
nätterna.»<br /><br />

Tom bleknade och slog ned ögonen.<br /><br />

»Det ä’ ett dåligt tecken», sade tant Polly.
»Hvad har du på samvetet?»<br /><br />

»Ingenting, ingenting det jag vet.» Men
gossens hand darrade, så att han spillde ut sitt kaffe.<br /><br />

»Och så’na galenskaper du pratar», sade Sid.
»I natt ropade du: ’Det ä’ blod, det ä’ blod, det ä’
just hvad det ä’!’ Du sa’ det flera gånger. Och så
sa’ du: ’Plåga mig inte så förrskräckligt — jag ska’
tala om ’et!’ Tala om — hvad för slag? Hvad ä’ det
du ska’ tala om?»<br /><br />

Allt gick rundt för Toms ögon. Det är svårt att
säga, hvad som nu kunde inträffat, men lyckligtvis
försvann bekymret från tant Pollys ansikte, och hon
kom till Toms undsättning utan att själf veta det.<br /><br />

»Se så — det ä’ det fasliga mordet, vet jag», sade
hon. »Jag drömmer själf om det nästan hvarenda
natt. Ibland drömmer jag, att det ä’ jag, som
begått det.»<br /><br />

Mary sade, att hon också var mycket utsatt för
samma obehag. Sid tycktes belåten. Tom
aflägsnade sig så fort han anständigtvis kunde, och
han klagade nu öfver tandvärk under en veckas tid
och band om ansiktet hvarje kväll. Han visste
icke, att Sid bevakade honom om nätterna, och han
tog ofta af bandaget och stödde sig på armbågen
och lyssnade en god stund, hvarpå han drog tillbaka
bindeln på dess plats. Toms själsångest minskades
småningom, och tandvärken, som blifvit besvärlig,
afskedades. Om det verkligen lyckades Sid att finna
någon mening i Toms osammanhängande mummel,
behöll han det för sig själf. Det föreföll Tom, som
om hans skolkamrater aldrig ville sluta med
besiktigandet af döda kattor, hvarigenom de oupphörligt
påminde honom om hans bekymmer. Sid märkte,
att Tom aldrig spelade coroner<q>Så kallas i England och Amerika den tjänsteman,
som undersöker orsakerna till hastiga dödsfall.</q> vid någon af dessa
besiktningar, ehuru han förut vanligtvis varit ledare,
vid alla nya företag; han märkte äfven, att Tom
aldrig uppträdde som vittne — och det var
besynnerligt. Och Sid förbisåg icke det förhållandet, att Tom
till och med visade en tydlig motvilja för dessa
besiktningar och alltid undvek dem, när han kunde.
Sid undrade, men sade ingenting. Emellertid blefvo
äfven besiktningarna gammalmodiga och upphörde
att plåga Toms samvete.<br /><br />

Hvar eller hvarannan dag under denna
bekymrens tid passade Tom på, när tillfälle gafs, och
gick till det lilla med galler försedda fängelsefönstret
och insmugglade till »mördaren» sådana små
njutningsmedel han kunde komma öfver. Fängelset var
ett obetydligt litet näste af tegelsten, som stod i ett
träsk vid köpingens utkant, och det bestods icke
några vaktare där; det var i verkligheten icke ofta
bebodt. Dessa skänker bidrogo i hög grad att lugna
Toms samvete. Stadsborna hade stor lust att tjära
och fjädra Indian-Joe och låta honom rida på en stör
för likröfveri; men hans karaktär var så
fruktansvärd, att ingen fanns, som var villig att ställa sig i
spetsen för saken, och så förföll den. Han hade
försiktigtvis börjat sina båda vittnesmål vid
besiktningen med själfva brottningen, utan att tillstå den
grafplundring, som föregick denna; därför ansågs
det klokast att icke för närvarande draga saken inför
rätta.<br /><br />

*<br /><br />

</div><br /><br />
<br /><br />

<div><br /><br />

<h2>XII.</h2><br /><br />

En af orsakerna, hvarför Tom småningom
glömde sina hemliga bekymmer, var att hans
tankar funnit en ny och viktig sak att sysselsätta sig
med. Becky Thatcher hade slutat att besöka skolan.
Tom hade under ett par dagars tid kämpat med
sin stolthet och försökt att »ge henne på båten»,
men misslyckats. Han öfverraskade sig med att
stryka kring hennes fars hus om kvällarna och känna
sig högst olycklig. Hon var sjuk. Tänk, om hon
skulle dö! Den tanken kunde göra honom
vansinnig. Han intresserade sig icke längre för krig,
icke ens för sjöröfveri. Lifvet hade icke längre något
lockande, det var bara ledsamhet och dysterhet
alltihop. Han öfvergaf sitt tunnband och sitt
bollträ, han fann icke längre något nöje i dem.<br /><br />

Hans tant blef bekymrad och började försöka
alla slags läkemedel på honom. Hon var en af dessa
personer, som svärma för patentmedicin och alla
nykläckta metoder att skapa hälsa eller förbättra
den, och hon experimenterade envist med dem.
När något nytt i den vägen dök upp, gick hon i
riktig feber, tills hon fått försöka det — icke på sig
själf, ty hon var aldrig sjuk, utan på hvilken annan
som hälst hon fick fatt i. Hon subskriberade på
alla »hälso»-tidskrifter och frenologiska
humbugs-verk, och den högtrafvande okunnighet, hvaraf de
voro uppfyllda, var balsam för hennes själ. All
den smörja de innehöllo om luftväxling, hur dags man
skulle gå till sängs och hur dags man borde stiga
upp, hvad man skulle äta och hvad man skulle
dricka, hur mycket kroppsrörelse man borde taga,
hvad sinnestillstånd man borde vara i och hvad slags
kläder man borde bära, allt detta var evangelium
för henne, och hon märkte aldrig, att hennes
hälsotidningar för den innevarande månaden vanligtvis
kullkastade allt hvad de förordat den föregående.
Hon var så okonstlad, så ärlig och uppriktig som
mormors nattmössa och alltså lätt att lura. Hon
packade ihop sina kvacksalfvarskrifter och
läkemedel och sålunda beväpnad med död red hon
omkring, bildligt taladt, på sin bleka häst, »med
helvetet följande henne i spåren». Men hon anade
aldrig, att hon icke var en hälsans engel och för de
lidande grannarna Gileads balsam i förklädnad.<br /><br />

Kallvattenkuren var vid denna tid någonting
nytt, och Toms nedsatta krafter kommo som på
beställning för henne. Hon körde honom ur sängen
hvarje morgon i dagningen, ställde honom i
vedboden och dränkte honom i en syndaflod af kallt
vatten; därpå bearbetade hon honom med en torr och
grof handduk, som om det varit en fil, för att få
honom i riktigt godt skick, och rullade sedan in
honom i ett vått lakan och stoppade ned honom
under filtar, tills han svettades sin själ ren och »dess
gula fläckar kommo ut genom porerna», som Tom
sade.<br /><br />

Trots allt detta blef gossen allt mer och mer
melankolisk och blek och nedslagen. Hon tillade
varma bad, sittbad, duschbad och kalla bassänger.
Gossen fortfor att vara dyster som en likvagn. Hon
började understödja vattnet med en mager
hafremjölsdiet och spanska flugor. Hon beräknade hans
kubikinnehåll ungefär som en krukas och fyllde
honom dagligen med allbotande kvacksalfvarmedel.<br /><br />

Tom hade emellertid blifvit likgiltig för allt
plågande. Denna sakernas vändning gjorde den
gamla frun alldeles bestört; denna hans likgiltighet
måste häfvas till hvad pris som hälst. Nu fick hon
för första gången höra talas om läkemedlet
»Värkdödaren». Hon beställde genast en hel mängd däraf.
Hon smakade på det och uppfylldes af tacksamhet.
Det var helt enkelt eld i flytande form. Hon
upphörde med vattenkuren och allt annat och satte
all sin tro till Värkdödaren. Hon gaf Tom en
tesked däraf och afvaktade med största ängslan
resultatet. Hennes oro försvann ögonblickligen,
hennes själ hade åter frid, ty »likgiltigheten» var häfd.
Gossen kunde icke visat ett vildare, innerligare
intresse, om hon gjort upp eld under honom.<br /><br />

Tom kände, att det var tid att vakna upp;
detta slags lif kunde vara romantiskt nog i hans
olyckliga tillstånd, men det började innehålla alldeles
för litet förnuft och för mycket vanvettig omväxling.
Så öfvertänkte han åtskilliga räddningsplaner och
stannade slutligen vid den att låtsa vara förtjust i
Värkdödaren. Han begärde så ofta däraf, att han
blef tröttsam, och hans tant sade till sist till honom,
att han skulle ta medicinen själf och inte längre
plåga henne.<br /><br />

Om det varit Sid, skulle inga misstankar
grumlat hennes förtjusning, men som det var Tom,
så observerade hon flaskan i hemlighet. Hon fann,
att medicinen verkligen minskades, men det föll
henne icke in, att gossen därmed kurerade en springa i
golfvet i hvardagsrummet.<br /><br />

En dag var han på väg att låta springan ta in,
då tantens gula katt kom framspinnande, kastade
snåla ögon på teskeden och tiggde om att få smaka.
Tom sade:<br /><br />

»Be’ inte om’et, såvida du inte behöfver det,
Peter.»<br /><br />

Men Peter gaf tecken, att han behöfde det.<br /><br />

»Tänk efter, om du ä’ riktigt säker.»<br /><br />

Peter var säker.<br /><br />

»Nåja, eftersom du begärt det, så ska’ jag ge
dig det, för <i>jag</i> knusslar aldrig; men kommer du
underfund med att du inte tycker om det, så har du
endast dig själf att skylla för det.»<br /><br />

Peter var med om det, alltså bände Tom upp
hans mun och hällde i honom litet af Värkdödaren.
Peter gjorde ett flera alnars språng i luften, gaf till
ett krigstjut och satte i väg kring rummet hvarf på
hvarf, slog emot möbler, vräkte omkull blomkrukor
och ställde till en förskräcklig villervalla. Så reste
han sig på bakbenen och dansade omkring i
vansinnig glädje, med nosen i vädret och rösten
förkunnande hans vilda sällhet. Därpå rusade han
åter kring väggarna, spridande den fullständigaste
oreda och förstörelse på sin stig. Tant Polly kom in
alldeles lagom för att se honom göra några dubbla
saltomortaler, uppsända ett sista kraftigt hurra och
flyga ut genom det öppna föhstret, medförande
hvad som fanns kvar af blomkrukorna. Den gamla
frun stod som förstenad af förvåning och tittade
öfver glasögonen. Tom låg på golfvet och höll
på att dö af skratt.<br /><br />

»Tom, hvad i all världen ä’ det åt katten?»<br /><br />

»Inte vet jag, tant», flämtade gossen.<br /><br />

»Jag har väl aldrig sett på maken! Hvad
kom honom att bära sig så tokigt åt?»<br /><br />

»Det vet jag verkligen inte, tant Polly —
kattor bär sig alltid åt så där, när dom ä’ lifvade.»<br /><br />

»Jaså, di gör det, säger du?»<br /><br />

Det låg någonting i tonen, som gjorde Tom ängslig.<br /><br />

»Ja tant — det vill säga, jag tror dom gör det.»<br /><br />

»Du <i>tror?</i>»<br /><br />

»Ja, tant.»<br /><br />

Den gamla frun böjde sig ned, och Tom
observerade henne med ett intresse, som ökades af hans
ängslan. Alltför sent gissade han hvart hon ville
komma. Skaftet på den skvallrande teskeden var
synligt under sängomhänget. Tant Polly tog
skeden och höll upp den. Tom stod tafatt och sänkte
blicken. Tant Polly lyfte upp honom vid det
vanliga handtaget — örat — och knackade honom
grundligt i hufvudet med sin fingerborg.<br /><br />

»Säg, min gunstig herre, hvarför behandlade du
det stackars kräket så där?»<br /><br />

»Jag gjorde det af medlidande med honom —
därför att han inte hade någon tant.»<br /><br />

»Inte hade någon tant! — ditt dumhufvud.
Hvad har det med den här saken att göra?»<br /><br />

»Rysligt mycket — för om han haft nå’n,
skulle hon själf bränt upp honom! Hon skulle ha
rostat inälfvorna ur kroppen på’n utan mer
medlidande, än om han varit en vanlig människa.»<br /><br />

Tant Polly kände sig plötsligt slagen af sitt
samvete. Detta ställde saken i ett nytt ljus; hvad
som var grymhet mot en katt, vore <i>möjligen</i> äfven
grymhet mot en gosse. Hon började vekna, hon
kände sig ledsen; hennes ögon fuktades litet, hon
lade handen på Toms hufvud och sade mildt:<br /><br />

»Jag ville dig väl, Tom. Och, Tom, det <i>gjorde</i>
dig godt.»<br /><br />

Tom blickade upp i hennes ansikte, och ett
nätt och jämnt märkbart plirande tittade fram
genom hans högtidliga allvar.<br /><br />

»Jag vet, att du ville mig väl, tant lilla», sade
han, »och detsamma gjorde jag med Peter. Det
gjorde <i>honom</i> också godt. Jag har aldrig sett honom
dansa så vackert . . .»<br /><br />

»Seså, gå din väg, Tom, innan du gör mig ond
på nytt. Försök att vara en snäll gosse för en gång
och du ska’ slippa ta någon mer medicin.»<br /><br />

Tom kom till skolan före tiden. Man hade
lagt märke till, att detta egendomliga förhållande
förekommit dagligen ganska länge. Och nu gick
han enligt sina nyare vanor och strök omkring
skolgårdsgrinden i stället för att leka med kamraterna.
Han var sjuk, påstod han, och han såg så ut. Han
försökte att låtsa se öfverallt, utom dit han
verkligen såg — nedåt vägen. Om en stund blef Jeff
Thatcher synlig, och Toms ansikte sken upp; han
stirrade ett ögonblick och vände sig sedan sorgset
bort. När Jeff Thatcher kom fram, tilltalade Tom
honom och sökte försiktigt med många omsvep att
föra samtalet på Becky; men den tanklösa gossen
nappade inte på kroken. Tom väntade och väntade
förhoppningsfullt, så snart en fladdrande
flickklänning kom inom synhåll, men kände hat till
dess ägarinna, när han såg, att hon icke var den rätta.
Slutligen upphörde flickklänningar att visa sig,
och han sjönk hopplöst i svårmod; han gick in i det
tomma skolhuset och satte sig ned för att lida.
Då kom ännu en kjortel genom grinden och Toms
hjärta gjorde ett väldigt hopp. I nästa ögonblick
var han ute och »gick på» som en indian, tjöt,
skrattade, jagade pojkar, hoppade öfver staketet
med fara för lif och lemmar, hjulade, gjorde
handvolter, stod på hufvudet — utförde alla de
hjältedater han kunde hitta på och sneglade hela tiden
förstulet på Becky Thatcher för att se, om hon lade
märke till det. Men hon tycktes omedveten om
allt detta, hon såg aldrig dit. Kunde det vara
möjligt, att hon var omedveten om hans närvaro?
Han förflyttade sina bedrifter till hennes
omedelbara närhet, anlände med ett krigstjut, ryckte
mössan af en gosse och kastade upp den på
skolhustaket, rusade genom en hop pojkar kastande
omkull dem åt alla håll och föll själf sprattlande midt
för näsan på Becky och hade så när knuffat
omkull henne — och hon vände sig om och satte näsan i
vädret, under det han hörde henne säga: »Usch
då! Somligt folk tror sig vara rysligt duktiga
och ska alltid visa sig på styfva linan!»<br /><br />

Toms kinder brände. Han reste sig upp och
smög bort, snopen och förödmjukad.<br /><br />

*<br /><br />

</div><br /><br />
<br /><br />

<div><br /><br />

<h2>XIII.</h2><br /><br />

Toms beslut var fattadt. Han var mörk och
förtviflad. Han var en öfvergifven, värnlös gosse,
sade han; ingen höll af honom, men när man
kommit underfund med hvart man drifvit honom,
kanske man skulle bli ledsen. Han hade försökt att
göra rätt och slå sig fram, men man unnade honom
det icke; eftersom man icke nöjde sig med mindre
än att bli af med honom, så finge det väl bli så, och
man finge väl klandra honom — hvarför skulle man
inte det? Hvad rätt hade han, den värnlöse, att
beklaga sig? Ja, man hade slutligen tvungit
honom därtill: han skulle föra ett lif i brott. Det fanns
intet val mera. I detta ögonblick hade han
kommit långt ut bland ängsmarkerna, och skolklockans
maning »att börja» klingade svagt för hans öron.
Han snyftade nu vid tanken, att han aldrig, aldrig
mer skulle höra detta gamla, välbekanta ljud —
det var hårdt, men det hade blifvit honom
påtvingadt; eftersom han drifvits ut i den kalla
världen, fick han finna sig däri — men han förlät dem.
Därpå kommo snyftningarna fort och ymnigt.<br /><br />

Just i detta ögonblick mötte han sin svurna
själsfrände Joe Harper, sträng och dyster till
utseendet och tydligen med en stor och förfärlig
afsikt i hjärtat. Här voro tydligen »två själar och
en tanke». Tom torkade sig i ögonen med
rockärmen och började att framstamma något om ett
beslut att undslippa hård behandling och bristande
deltagande i hemmet genom att ströfva omkring ute i
vida världen för att aldrig återvända; slutligen
uttalade han sin förhoppning, att Joe aldrig skulle
glömma honom.<br /><br />

Men nu visade det sig, att detta just var samma
begäran, som Joe ämnat göra Tom, och för hvars skull
han kommit för att uppsöka honom. Hans
mamma hade gifvit honom stryk för att han, påstod
hon, hade druckit ur hennes grädde, och ändå hade
han inte smakat en droppe af den eller haft reda på
den ett dugg; det var alldeles tydligt, att hon var
trött på honom och önskade, att han skulle gå sin
väg. Om detta var hennes känslor, återstod för
honom endast att foga sig i sitt öde; han hoppades,
att hon måtte bli lycklig och aldrig ångra, att hon
drifvit sin stackars gosse ut i den kalla, känslolösa
världen för att lida och dö.<br /><br />

Medan de två gossarna sörjande vandrade framåt,
ingingo de ett nytt förbund att stå vid hvarandras
sida och vara bröder och att aldrig åtskiljas, förrän
döden befriade dem från deras sorger och
bekymmer. Sedan började de göra upp sina planer. Joe
var böjd för att bli eremit och lefva på brödkanter i
någon aflägsen håla och dö någon gång i framtiden
af köld och svält och sorg; men sedan han hört hvad
Tom hade att anföra, medgaf han, att det låg några
tydliga fördelar i ett lif i brott, och samtyckte till
att bli sjöröfvare.<br /><br />

En half mil nedanför St. Petersburg, på en punkt,
där Mississippifloden är nära två kilometer bred,
ligger en lång, smal, skogig ö, med en grund
sandbank framför, och denna ö lämpade sig väl till
mötesplats. Den var icke bebodd, den låg långt bort
mot andra land, midtför en tät och nästan alldeles
obefolkad skog. Alltså valdes Jacksons ö. Hvilka
som skulle bli föremål för deras sjöröfverier, var en
fråga som icke föll dem in. Sedan jagade de upp
Huckleberry Finn, och han var genast med att slå
sig ihop med dem, ty alla yrken kommo på ett ut
för honom, det gjorde honom just detsamma. Om
en stund skildes de åt för att träffas igen på en ödslig
plats på flodstranden en fjärdedels mil bortom
köpingen, när deras älsklingstimme skulle slå, som var
midnatt. Där låg en liten timmerflotte, som de
ämnade kapa. Hvar och en skulle medföra krokar
och metrefvar och sådana förråd, som kunde stjälas
på det mest fördolda och hemlighetsfulla sätt —
såsom det anstod röfvare och banditer; och innan
ännu eftermiddagen var till ända, kunde de alla
njuta af den ljufva äran att ha spridt det faktum, att
staden snart skulle »få höra något». Alla, som
erhöllo denna obestämda vink, varnades att »hålla
tyst och vänta».<br /><br />

Omkring midnatt anlände Tom med en kokt
skinka och några småsaker och stannade i en tät
småskog på en liten brant med utsikt öfver
mötesplatsen. Det var stjärnklart och mycket lugnt.
Den väldiga floden låg där som ett världshaf i hvila.
Tom lyssnade ett ögonblick, men intet ljud störde
tystnaden. Därpå lät han höra en låg, tydlig
hvissling; den besvarades nedanför branten. Tom
hvisslade ännu två gånger, och dessa signaler
besvarades på samma sätt. Därpå frågade en försiktig
röst:<br /><br />

»Hvem där?»<br /><br />

»Tom Sawyer, den Svarte hämnaren på Spanska
sjön. Nämnen edra namn!»<br /><br />

»Huck Finn med Röda handen och Joe
Harper Hafvens fasa.» Tom hade lånat dessa titlar ur
sin älsklingslitteratur.<br /><br />

»Allt väl. Gifven lösen!»<br /><br />

Två hesa hviskningar utsände på en gång samma
fasansfulla ord i den dystra natten:<br /><br />

»<i>Blod!</i>»<br /><br />

Sedan släppte Tom ned fläskskinkan öfver
branten och följde själf efter, under sina bemödanden
till någon del slitande sönder både skinn och kläder.
Nedanför branten ledde en lätt och bekväm stig
utefter stranden, men den saknade fördelarna af
svårtillgänglighet och fara, så högt uppskattade af
sjöröfvare.<br /><br />

»Hafvens fasa» hade fört med sig en fläsksida
och var alldeles uttröttad af ansträngningen att
fortskaffa den. »Finn med Röda handen» hade
stulit en stekpanna och en del halftorkade
tobaksblad och förde dessutom med sig några majskolfvar
att göra pipor af. Men ingen af sjöröfvarne rökte
eller »tuggade» utom Finn själf. Den Svarte
Hämnaren på Spanska sjön sade, att det aldrig gick an
att börja utan eld. Det var en vis tanke; tändstickor
voro knappt kända på den tiden. De sågo en eld
glimmande på en stor flotte några hundra fot
därifrån och smögo sig dit och försedde sig med en
eldbrand. De gjorde ett imponerande äfventyr
däraf, sade »tyst» litet emellanåt, stannade
plötsligt med fingret på läppen, förde händerna till
inbillade dolkfästen och utdelade befallningar under
en hemsk hviskning att låta »fienden» smaka stålet
ända till fästet, ty »död man skvallrar icke». De
visste ganska väl, att alla flottkarlarna voro ned
till staden för att köpa in förråd eller få sig en glad
afton, men detta var ej något skäl att utföra saken
på ett sätt, som icke var sjöröfvarmässigt.<br /><br />

Om en stund lade de ut, Tom kommenderande,
Huck vid akteråran och Joe vid föråran. Tom
stod midskepps, med mörk panna och korslagda
armar, och utdelade sina befallningar i en låg,
sträng hviskning:<br /><br />

»Loss!» kommenderade han.<br /><br />

»Loss, var det ja!»<br /><br />

»Stött! Rätt så!»<br /><br />

»Stött, var det ja!»<br /><br />

»Fall ett streck!»<br /><br />

»Fall ett streck, var det ja!»<br /><br />

Som gossarna jämnt och enformigt förde flotten
ut till midten af floden, underförstods otvifvelaktigt,
att dessa befallningar endast gåfvos »för stilighetens
skull» och icke voro afsedda att betyda något
egentligt.<br /><br />

»Hur mycket segel för hon?»<br /><br />

»Undersegel, märssegel och jagare, kapten!»<br /><br />

»Opp med bramsegel! Äntra ut ett halft
dussin af er! Hissa förstäng! Raska på!»<br /><br />

»Allt klart, kapten!»<br /><br />

»Stick ut ref i storbramseglet! Halsar och
skot! Så <i>där</i>, mina gossar!»<br /><br />

»Allt klart, kapten!»<br /><br />

»Ror i lä! Dikt babord! Pass på, när hon
kommer! Babord, babord! Nu, mina gossar, tag i
med kraft! Stött! Rätt så!»<br /><br />

»Stött, var det, ja!»<br /><br />

Flotten dref bortom midten af floden;
gossarna bragte den att stäfva rätt och arbetade sedan
med årorna. Floden var icke hög och strömmen
alltså icke mer än en eller en och en half kilometer i
timmen. Knappast ett ord yttrades under den
följande trekvarts timmen. Nu passerade flotten
förbi den aflägsna staden. Några skimrande ljus
visade hvar den låg — bortom den sväfvande,
vidsträckta ytan af stjärnbelyst vatten —
försänkt i fridfull sömn och omedveten om den
fruktansvärda händelse, som tilldrog sig. »Svarte
hämnaren» stod fortfarande orörlig med korslagda
armar, kastade »en sista blick» på skådeplatsen för
sina forna fröjder och senaste lidanden och
önskade, att »hon» kunde se honom nu därute på
den vilda sjön, trotsande faror och död, oförskräckt
gående sitt öde till mötes med ett dystert leende
på läpparna. Det var blott en obetydlig
ansträngning för hans inbillningskraft att flytta Jacksons ö
utom synhåll för köpingen, och så kastade han sin
»sista blick» med krossadt och belåtet hjärta. De
andra sjöröfvarne kastade också sin sista blick, och
de blickade allesammans så länge, att de så när
låtit strömmen drifva dem utom öns område; men de
upptäckte faran i tid och lyckades undvika den.
Omkring klockan två på morgonen landade flotten på
sandbanken, några hundra fot ofvanom ön, och de
vadade fram och tillbaka, tills de fått sin frakt i
land. Den lilla flottens tillbehör utgjordes bland
annat af ett gammalt segel, och det bredde de ut
öfver en öppning bland buskarna som ett tält att
skydda förråden i; själfva ville de sofva under bar
himmel, när det var vackert väder, såsom det
anstod röfvare.<br /><br />

De gjorde upp eld mot sidan af en stor
trädstam tjugu eller trettio steg in i skogens mörka
djup, lagade sedan i stekpannan litet fläsk till
kvällsvarden och gjorde slut på hälften af det majsbröd
de tagit med. Det syntes dem ett härligt nöje att
på detta vilda, fria sätt kalasa å en outforskad och
obebodd ös urskog, långt bort från alla mänskliga
boningar, och de förklarade, att de aldrig mer ville
återvända till civilisationen. Den flammande elden
belyste deras ansikten och kastade sitt rödgula sken
på de pelarlika trädstammarna i deras skogstempel
och på den friska grönskan och de slingrande vilda
vinrankorna. När den sista skifvan mört fläsk
var förtärd och den sista biten majsbröd slukad,
sträckte gossarna ut sig i gräset fulla af belåtenhet.
De kunde ha funnit en svalare plats, men de ville
icke förneka sig ett så romantiskt drag som den
stekande lägerelden.<br /><br />

»Ä’ det inte lifvadt?» sade Joe.<br /><br />

»Jo, det ä’ styft», svarade Tom.<br /><br />

»Hvad skulle di andra grabbarna säga, om di
kunde se oss?»<br /><br />

»Säga? — di skulle gärna dö för att få vara med
om’et — eller hva’, Hucky?»<br /><br />

»Jag tror det», sade Huckleberry, »åtminstone
ä’ <i>jag</i> belåten. Jag önskar inte bättre än det här.
Vanligtvis får jag aldrig tillräckligt att äta — och
här kan ingen komma och sparkas och skälla på en
stackare.»<br /><br />

»Det ä’ just mitt lif, det här», sade Tom. »Inte
behöfver man stiga upp om morgnarna, inte gå i
skolan och tvätta sig och allt det där dumma bråket.
En sjöröfvare, ser du, Joe, har inte ett dugg att
göra, när han ä’ i land, men en eremit, han måste
hålla på och bedja en hel mängd böner, förstås,
och förresten kan han ju aldrig ha något lifvadt,
eftersom han ä’ pin ensam.»<br /><br />

»Ja, du har nog rätt, Tom; men, ser du, jag
hade inte tänkt så mycket på saken. Nu, sen jag
försökt på, vill jag bra mycket hellre vara sjöröfvare.»<br /><br />

»Ingen människa bryr sig nu för tiden om
eremiter, förstår du, som di gjorde förr i världen, men
en sjöröfvare det ä’ en kar’, som alltid åtnjuter
aktning. Och en eremit måste sofva på det hårdaste
ställe han kan få fatt i och klä sig i säck och aska
och stå ute i regn och väta och . . .»<br /><br />

»Hvarför måste han klä sig i säck och aska?»
frågade Huck.<br /><br />

»Ja, inte vet jag, men dom måste göra det —
eremiter måste alltid göra det, det finns ingen hjälp.
Du finge allt göra det du med, om du vore eremit.»<br /><br />

»Jag skulle så tusan ock», sade Huck.<br /><br />

»Jaså, hur skulle du göra då?»<br /><br />

»Det kan jag inte säga så noga, men inte gjorde
jag <i>det</i>.»<br /><br />

»Men du vore så illa tvungen, kära du. Hur
skulle du kunna slippa från det?»<br /><br />

»Aldrig i tiden skulle jag tåla det — jag skulle
lubba från alltihop.»<br /><br />

»Lubba från alltihop? Jo, du skulle allt bli
en snygg gammal eremitslusk, du! Nej, en
skamfläck för allt hvad eremiter heter, d’ä’ hvad du skulle
bli, min kära Huck.»<br /><br />

»Röda handen» svarade ej, han hade funnit något
mycket bättre att göra. Han hade slutat att
urholka en majskolf, stack nu in ett grässtrå i den,
fyllde den med tobak och tände med ett glödkol
och blåste så ut ett moln af välluktande rök; han
syntes njuta alldeles ofantligt. De andra
sjöröfvarne afundades honom denna majestätiska last
och beslöto i tysthet att snart lägga sig till med den.
Om en stund frågade Huck:<br /><br />

»Säg, hvad har sjöröfvare att göra?»<br /><br />

»Å, di har rysligt lifvadt hela tiden — kapa
fartyg och bränna opp dom och ta pengarna och
gräfva ned dom på hemska platser på deras ö, där
det finns spöken och tocke där för att bevaka
skatterna, och döda hvarenda kotte på de tagna fartygen
— låta dom ’gå öfver plankan’, som dom kallar’t.»<br /><br />

»Och kvinnorna för di till ön», sade Joe; »di
dödar aldrig några kvinnor.»<br /><br />

»Nej då», instämde Tom, »di dödar aldrig
några kvinns — det ä’ di alldeles för ädla till. Och
kvinnorna ä’ alltid vackra också.»<br /><br />

»Och så’na schangtila kläder di har på sig!
Å tänk, bara guld och silfver och diamanter!» sade
Joe med hänförelse.<br /><br />

»Hvilka då»? sade Huck.<br /><br />

»Kors, sjöröfvarne, vet jag!»<br /><br />

Huck kastade en bedröfvad blick på sina egna
kläder.<br /><br />

»Jag ä’ rädd att jag inte ä’ passande klädd
för en sjöröfvare», sade han med rörande sorg i
tonen; »men jag har inga andra kläder än dom här.»<br /><br />

Men de andra gossarna sade honom, att de fina
kläderna skulle komma raskt nog, bara de hade
börjat sina äfventyr, de läto honom förstå, att hans
stackars paltor nog dugde till en början, ehuru,
förstås, det var brukligt bland rika sjöröfvare att
börja med en välförsedd garderob.<br /><br />

Småningom dog deras samtal bort och
sömnigheten började förstulet tynga de små lösdrifvarnas
ögonlock. Pipan föll ur Röda. handens fingrar,
och han sof den tröttes och rättfärdiges sömn
Däremot hade Hafvens fasa och Svarte hämnaren på
Spanska sjön svårare att komma i sömn. De läste
sin aftonbön inom sig och liggande, eftersom här
icke fanns någon, som kunde tvinga dem att knäfalla
och läsa högt; i själfva verket kände de god lust
att icke läsa någon bön alls, men de fruktade att
gå för långt och kanske från himmeln nedkalla en
plötslig och särskildt för dem afsedd åskvigg. Därpå
nådde de med ens gränsen till drömmarnas land och
sväfvade öfver den — men då kom en objuden gäst,
som icke ville låta lugna sig. Det var samvetet.
De började känna en obestämd fruktan, att de
handlat orätt, då de rymde sin väg; sedan tänkte de
på det stulna köttet, och då började de verkliga
kvalen. De försökte resonera bort dem genom att
påminna samvetet om, att de snattat namnam och
äpplen tjogtals gånger; men samvetet lät icke nöja
sig med en så svag vederläggning. Till sist insågo de
omöjligheten af att kringgå det envisa faktum,
att om man toge litet namnam, så var det endast att
»knycka», men lade man sig olofvandes till med
fläsk, skinka och liknande dyrbara saker, så var det
klar, tydlig stöld — och bibeln hade ett budord mot
den saken. Så beslöto de inom sig, att så länge de
hölle på med yrket, skulle deras sjöröfverier icke
mera besudlas af brottet att stjäla. Då beviljade
samvetet ett stillestånd, och dessa egendomligt
inkonsekventa sjöröfvare föllo i fridfull sömn.<br /><br />

*<br /><br />

</div><br /><br />
<br /><br />

<div><br /><br />

<h2>XIV.</h2><br /><br />

När Tom vaknade på morgonen, undrade han,
hvar han var. Han satte sig upp och gnuggade sig i
ögonen och såg sig omkring; då började han förstå.
Det var i den kyliga, grå dagbräckningen, och det
låg en ljuflig känsla af hvila och frid i det djupa lugn
och den tystnad, som rådde i skogen. Icke ett löf
rörde sig, icke ett ljud störde den stora naturens
stilla betraktelser. Daggpärlor glittrade på blad
och grässtrån. Ett hvitt lager af aska betäckte
elden, och en tunn, blå, ringlande rök steg rätt upp i
luften. Joe och Huck sofvo ännu. Nu ropade en
fågel långt bort i skogen — en annan svarade; sedan
hördes pickandet af en hackspett. Småningom
hvitnade den kalla, töckniga morgonens grå, och i
samma mån började ljuden att mångfaldigas och
lifvet att ge sig tillkänna. Inför den tankfulla
gossen utvecklade sig det underbara skådespelet
af naturen, som skakade af sig sömnen och började
sin verksamhet. En liten grön mask kom krälande
öfver ett daggigt löf, lyfte litet emellanåt upp två
tredjedelar af sin kropp i luften, »snokande»
omkring sig, och fortsatte därpå, ty han höll på att
mäta, sade Tom; och när masken af egen drift
närmade sig honom, satt han orörlig som en stock,
och hans förhoppningar stego eller föllo turvis,
allteftersom det lilla krypet kom mot honom eller
tycktes hågadt att gå till något annat ställe. Och när
till sist masken betänkte sig ett pinsamt ögonblick,
med den krökta kroppen i luften, och sedan
beslutsamt kom ned på Toms ben och började en
vandring öfver honom, var hans hjärta idel glädje, ty det
betydde att han skulle få en ny dräkt — en grann
sjöröfvaruniform, om den saken kunde icke råda
minsta tvifvel. Nu visade sig en procession af myror
från obestämd ort och gick till sina sysslor; en
sträfvade af alla krafter förbi med en död spindel i armarna,
fem gånger så stor som hon själf, och knogade iväg
med den rätt uppför en trädstam. En Maria
nyckelpiga klättrade uppför ett grässtrås svindlande
höjd, och Tom böjde sig tätt intill henne och sade<br /><br />

<blockquote>»Maria nyckelpiga, flyg hem till dina barn, flyg hem!
Ditt hus i lågor står. Flyg fort och rädda dem!»</blockquote><br /><br />

Och hon bredde ut vingarna och flög bort för att se,
hur det kunde förhålla sig — hvilket icke förvånade
gossen, ty han visste sedan gammalt, att denna
insekt var lättrogen med afseende på eldsvådor, och
han hade missbrukat dess enfald mer än en gång.
Sedan kom en tordyfvel, envist släpande på sin börda,
och Tom vidrörde djuret för att få se det draga
benen åt sig och låtsa vara dödt. Fåglarna stojade i
detta ögonblick muntert. En härmfågel satt öfver
Toms hufvud i ett träd och framdrillade sina
efterhärmningar af grannarna och syntes ha hjärtans
roligt däråt; därpå sköt en nötskrika med sitt gälla
läte ned som en blå blixt och satte sig på en gren så
nära, att gossen nästan kunde nå den, lade
hufvudet på sned och betraktade främlingarna med glupsk
nyfikenhet. En grå ekorre och en stor baddare af
det rödbruna slaget kommo skuttande, men satte sig
emellanåt på bakbenen för att betrakta gossarna och
prata med dem, ty förmodligen hade de små
vilddjuren aldrig förr sett en mänsklig varelse och visste
icke rätt, om de skulle vara rädda eller ej. Hela
naturen var nu fullt vaken och i rörelse, långa
strimmor af solljus trängde ned genom det täta löfverket
på nära håll och på afstånd, några fjärilar kommo
infladdrande på scenen.<br /><br />

Tom purrade de andra sjöröfvarne, de rusade
allesammans i väg med ett jubelskri, och ett par
minuter därefter voro de afklädda och jagade och
tumlade öfver hvarandra i det grunda, klara vattnet
öfver den hvita sandbanken. De kände ingen längtan
alls efter den lilla köpingen, som sof långt bortom den
majestätiska vattensträckan. En kringirrande
hvirfvel eller en obetydlig stigning af floden hade fört
bort deras flotte, men detta endast gladde dem,
emedan förlusten af flotten var liksom att bränna bron
mellan dem och civilisationen.<br /><br />

De återvände till lägret underbart uppfriskade,
med lätt hjärta och hungriga som vargar; snart hade
de fått den pyrande lägerelden att slå upp i full låga
igen. Huck fann en källa med klart vatten strax
intill, och gossarna gjorde sig bägare af stora
ek- eller valnötsblad och funno, att vatten, tillsatt med
en sådan den vilda skogens tjuskraft som här, var
en ganska god ersättning för kaffe. Medan Huck
skar upp fläsk till frukosten, bådo Tom och Joe
honom att fortsätta ett ögonblick, hvarpå de gingo
till en lofvande liten vrå i flodbanken, kastade ut
refvarna och fingo nästan genast belöningen.<br /><br />

Joe hade icke ens hunnit bli otålig, innan de
voro tillbaka med en vacker gös, några abborrar och
en liten kattfisk — föda tillräckligt för en hel familj.
De stekte fisken tillsammans med fläsket och blefvo
förvånade, ty aldrig förr hade de funnit någon fisk
så välsmakande. De visste icke, att ju förr en
sötvattensfisk kommer på elden efter det den fångats,
desto bättre är den; och de tänkte föga på hvad en
sås därtill förmår, bestående af sömn och
kroppsöfningar under bar himmel, bad och en stark tillsats af
hunger.<br /><br />

Efter frukosten lågo de och sträckte på sig i
skuggan, medan Huck rökte, och sedan gåfvo de sig
af på en upptäcktsresa genom skogarna. De banade
sig muntert väg öfver murknade stammar, genom
buskar och snår, mellan skogens ståtliga och
högtidliga monarker, omslingrade från kronan ned till
marken med ett kungligt smycke af hängande vinrankor.
Litet emellan träffade de på leende små öppna
platser med gräsmattor och smyckade med
blommor.<br /><br />

De funno många saker att fröjda sig åt, men
ingenting som förvånade dem. De upptäckte, att ön
var omkring en half mil lång och en knapp kilometer
bred och att den skildes från närmaste land endast
genom en smal kanal knappast mer än femhundra
fot bred. De togo sig ett bad nästan hvarje timme,
så att nära nog halfva eftermiddagen var förbi, när
de återkommo till lägret. De voro för hungriga
att uppehålla sig med fiske, men de gjorde sig en
präktig måltid på kall skinka och kastade sig sedan ned i
skuggan för att prata. Men samtalet började snart
gå trögt och dog därpå alldeles bort. Tystnaden,
högtidligheten, som rufvade öfver skogen, och känslan
af enslighet började verka på gossarnas
sinnesstämning. De begynte tänka. Ett slags obestämd
längtan smög sig öfver dem. Småningom antog den en
dunkel form — det var gryende hemlängtan. Till
och med Finn med Röda handen drömde om sina
porttrappor och tomma sockerfat. Men de blygdes
alla öfver sin svaghet, och ingen var modig nog att
uttala sin tanke.<br /><br />

Gossarna hade en stund varit dunkelt medvetna
om ett egendomligt ljud på afstånd, liksom man
ibland är om en klockas pickande utan att
egentligen uppmärksamma det. Men nu blef detta
hemlighetsfulla ljud tydligare och tilltvingade sig
beaktande. Gossarna foro upp, betraktade hvarandra
och intogo en lyssnande hållning. En lång
tystnad uppstod, djup och ostörd; därpå kom ett djupt,
doft dån framrullande från långt håll,<br /><br />

»Hvad ä’ det?» utbrast Joe och höll andan.<br /><br />

»Ja, hvad kan det vara?» hviskade Tom.<br /><br />
<br /><br />

»Det ä’ inte åska», sade Huckleberry i
förskräckt ton, »för åskan ...»<br /><br />

»Tyst!» sade Tom; »lyssna — prata inte!»<br /><br />

De väntade en stund, som syntes dem en hel
evighet, och sedan störde samma dämpade ljud den
högtidliga tystnaden.<br /><br />

»Låt oss gå och se efter!»<br /><br />

De sprungo upp och skyndade ned till stranden
åt staden till. De böjde undan snåren på
flodbanken och tittade ut öfver vattenytan. Den lilla
ångfärjan syntes ett stycke nedanför köpingen, följande
strömmen åt. Det breda däcket syntes packadt
af folk; en mängd båtar rodde omkring eller följde
med strömmen i närheten af färjan, men gossarna
kunde icke urskilja hvad folket i dem hade för sig.
Om en stund sköt från färjans sida ut en väldig
stråle af hvit rök, och när den vidgade sig och steg
upp som ett trögt moln, trängde åter samma dofva
dunk till de lyssnandes öron.<br /><br />

»Nu vet jag», utbrast Tom, »någon har
drunknat.»<br /><br />

»Så ä’ det», sade Huck. »Di gjorde likadant i
somras, när Bill Turner drunknade, di skjuter med
en kanon öfver vattnet, och det gör att man kommer
upp till ytan. Ja, och så tar di brödkulor och
lägger kvicksilfver i dom och låter dom flyta, och så
snart det finns någon drunknad i sjön, så flyter di
rätt dit och stannar.»<br /><br />

»Ja, jag har hört talas om det där», sade Joe.
»Jag kan just undra hvad som kommer brödet att
göra så.»<br /><br />

»Å, det ä’ inte egentligen brödet», sade Tom,
»det ä’ nog mest hvad di <i>säger</i> öfver det, innan di
släpper det.»<br /><br />

»Men di säger ingenting öfver det», sade Huck.
»Jag har sett på dom, och di gör’t inte.»<br /><br />

»Det var löjligt!» sade Tom. »Men kanske
säger di det för sig själfva. Ja, <i>naturligtvis</i> gör dom
det, det kan hvilken bonde som helst begripa.»<br /><br />
<br /><br />

De andra gossarna medgåfvo, att det var
förnuft i Toms ord, ty man kunde icke vänta sig, att
ett okunnigt brödstycke, när det skickades ut i ett så
allvarligt ärende, skulle kunna handla särdeles
förståndigt, om det icke leddes genom en trollformel.<br /><br />

»Ta mig nitton önskar jag inte jag vore där nu!»
sade Joe.<br /><br />

»Jag med», sade Huck. »Jag ville ge någonting
snyggt för att få veta, hvem det ä’»<br /><br />

Gossarna lyssnade fortfarande och spejade utåt
floden. Plötsligt gick ett ljus upp för Tom och han
utropade:<br /><br />

»Pojkar, nu vet jag, hvem som drunknat — det
ä’ <i>vi!</i>»<br /><br />

De kände sig ögonblickligen som hjältar. Det
var en lysande triumf; man saknade dem, man sörjde
dem. Hjärtan krossades för deras skull, tårar götos,
anklagande minnen af ovänligheter mot dessa stackars
förlorade ynglingar väcktes till lif och man hängaf
sig åt gagnlös ånger och samvetskval. Men det bästa
af allt, de försvunna utgjorde hela stadens
samtalsämne och på grund af denna glänsande ryktbarhet
alla gossars afund. Detta var utmärkt. Det lönade
sig ändå när allt kom omkring att vara sjöröfvare.<br /><br />

Vid skymningens inbrott återvände färjan till
sin vanliga sysselsättning och båtarna försvunno.
Sjöröfvarne återvände till lägret. De jublade af
stolthet öfver sin nya storhet och den härliga oro de
förorsakade. De fångade fisk, lagade kvällsvard
och åto den och började därpå gissa, hvad köpingen
tänkte och sade om dem; och de bilder de uppdrogo
af den allmänna sorgen öfver dem voro behagliga
att betrakta ur deras synpunkt sedt. Men när
nattens skuggor slöto sig tätare omkring dem, upphörde
de småningom att samtala och sutto och stirrade i
elden, medan tankarna helt visst gingo åt annat
håll. Den första hänförelsen var nu öfver, och Tom
och Joe kunde icke undertrycka tanken på vissa
personer därhemma, som icke njöto lika mycket af
denna glada tillställning som de. Tvifvel vaknade;
de blefvo oroliga och nedstämda, en suck eller två
undsluppo dem oförmärkt. Småningom vågade Joe
att helt försagdt ta reda på »hur landet låg», med
andra ord, hur de andra skulle upptaga en återgång
till civilisationen — inte just nu, men ...<br /><br />

Tom tillintetgjorde honom med sitt åtlöje.
Huck, ännu icke angripen, höll med Tom, och den
vankelmodige skyndade att »förklara sig» och var
glad att kunna draga sig ur spelet med sin rustning
så litet fläckad af feghjärtad hemlängtan som lät sig
göra. Myteriet var för ögonblicket kraftigt
undertryckt.<br /><br />

När mörkret blef djupare, började Huck att
nicka till och snart att snarka, och därpå följde Joe
exemplet. Tom låg en stund orörlig stödd på
armbågarna och betraktade uppmärksamt de två.
Slutligen reste han sig försiktigt på knäna och började
söka i gräset vid de fladdrande ljusstrimmorna
från lägerelden. Han plockade upp och undersökte
flera stora, halfcylinderformiga bitar af sykomorens
tunna, hvita näfver och valde slutligen två, som
syntes honom lämpliga. Därpå knäföll han vid
elden och skref mödosamt något på hvar och en af
dem med sin rödkrita, rullade ihop en af dem och
stoppade den i jackfickan och lade den andra i Joes
hatt, som han flyttade bort på något afstånd från
ägaren. Sedan lade han äfven i hatten några saker,
som för skolgossar utgöra nästan ovärderliga
skatter, bland annat en kritbit, en gummiboll, tre
metkrokar och en af dessa kulor, som äro kända för
att vara af »nästan äkta kristall». Därpå smög
han sig försiktigt bort bland träden, tills han ansåg
sig ha kommit utom hörhåll, då han raskt började
springa åt sandbanken till.<br /><br />

*<br /><br />

</div><br /><br />

<div><br /><br />

<h2>XV.</h2><br /><br />

Några minuter därefter var Tom i sandbankens
grunda vatten och vadade bort mot Illinoisstranden.
Innan vattnet stod honom till midjan, var han
halfvägs öfver; sedan tillät den starka strömmen
honom icke längre att vada, hvarför han började
simma, säker om att på detta sätt kunna
tillryggalägga den återstående sträckan af ett par hundra
fot. Han sam i sned riktning upp mot strömmen,
men fördes dock utför hastigare än han hade väntat.
Men till sist kom han ändå fram till stranden och
dref där med strömmen ett stycke, tills han fann
ett lågländt ställe, där han gick i land. Han lade
handen på jackfickan, fann näfverbiten i godt förvar
och trängde därpå, med genomvåta kläder, genom
skogen, följande stranden åt. Kort före klockan
tio kom han fram till en öppen plats midtför
köpingen och såg ångfärjan ligga i skuggan af träden och
den höga flodbanken. Allt var tyst och stilla
under de tindrande stjärnorna. Han smög sig
försiktigt utför flodbanken hållande sträng utkik,
släppte sig ned i vattnet, tog några simtag och
klättrade upp i båten, som tjänstgjorde som »jolle»
vid färjans akter. Han gömde sig under tofterna och
väntade flämtande. Nu ljöd den spräckta klockan
och en röst gaf befallning att kasta loss. Ett par
minuter därefter stod båtens bog högt upp mot
färjans aktersvall, och färden hade börjat. Tom var
lycklig öfver sin framgång, ty han visste, att det var
färjans sista tur för kvällen. Efter tolf eller femton
långa minuter stannade hjulen, och Tom släppte
sig i vattnet och sam i land i dunklet och landsteg
ett par hundra fot utför strömmen, där han icke
riskerade att möjligen bli sedd af några försenade
vandrare. Han flög genom folktomma gränder och
befann sig snart vid baksidan af sin tants
gårdsplank. Han klättrade öfver, gick fram till huset
och tittade in genom fönstret till hvardagsrummet,
ty där brann ljus. Där sutto samtalande i en grupp
tant Polly, Sid, Mary och Joe Harpers mor. De voro
nära sängen, och sängen stod mellan dem och dörren.
Tom gick till dörren, började sakta lyfta på klinkan
och tryckte varsamt mot dörren, som därvid lät
höra en knarrning; han fortfor att trycka sakta och
skälfde till för hvarje gång det knarrade. Slutligen
tyckte han sig kunna tränga sig in krypande på knä
och började varsamt med att sticka in hufvudet.<br /><br />

»Hvarför flämtar ljuset så där?» sade tant Polly,
och Tom fick brådt. »Sannerligen tror jag inte,
att dörren där står öppen. Ja visst gör den det.
Besynnerliga saker, som hända nu för tiden. Gå
och stäng den, Sid.»<br /><br />

Tom försvann alldeles lagom under sängen;
han låg och hämtade andan ett ögonblick och kröp
sedan till en plats, hvarifrån han nästan kunde
vidröra sin tants fot.<br /><br />

»Men som sagdt», sade tant Polly, »han var
inte <i>elak</i> så till sägandes — endast odygdig. Bara
lite vild och en upptågsmakare, förstår ni. Han
rådde inte mer för det än en fölunge. <i>Han</i> menade
aldrig illa, och det var den mest godhjärtade gosse,
som nånsin funnits.» Och hon började gråta.<br /><br />

»Alldeles så var det med min Joe också — alltid
full af påhitt och med om allt slags okynne, men
han var så oegennyttig och god som möjligt. Och,
du min skapare, att tänka sig, att jag gaf’en stryk
för den där gräddens skull och alldeles glömde,
att jag slagit bort den själf för att den var sur,
och att jag aldrig, <i>aldrig</i> mer får se honom i den här
Världen, stackars misskända gosse!» Och fru
Harper suckade som om hennes hjärta var nära att brista.<br /><br />

»Jag hoppas att Tom har det bättre där han nu ä’,
sade Sid. »Men hade han varit snällare i några
afseenden ...»<br /><br />

»<i>Sid!</i>» Tom kände blixten från den gamla
kvinnans ögon, ehuru han icke kunde se den. »Inte
ett nedsättande ord om min Tom nu, då han ä’ borta!
Gud tar vara på <i>honom</i> — bekymra <i>du</i> dig inte
om det. Ack, fru Harper, jag vet inte hur jag ska’
kunna bära saknaden efter honom, nej sannerligen
jag det vet! Han var en sådan glädje för mig,
ehuru han nästan plågade mitt gamla hjärta ur
kroppen på mig.»<br /><br />

»Herren gaf och Herren tog, välsignadt vare
Herrans namn! Men det ä’ så hårdt — o, det ä’
så hårdt! Det ä’ inte längre sen än i lördags, som
Joe fyrade af en smällare midt under näsan på mig,
och jag gaf’en en sinkadus, så att han låg där och
sprattlade. Föga anade jag då hur snart ... Ack,
ack, om saken kunde göras om igen, skulle jag
omfamna och välsigna honom för det!»<br /><br />

»Ja, ja, jag vet precis hur ni känner det, fru
Harper, jag vet alldeles precis hur ni känner det.
Det ä’ inte längre sen än i går morse, som min Tom
tog och hällde katten full med Värkdödaren, och
jag trodde att kräket skulle ta ner huset. Och, gud
förlåte mig, knackade jag inte sönder Toms hufvud
med min fingerborg, stackars gosse, stackars döda
gosse! Men han har sluppit ifrån alla sorger nu. Och de
sista ord jag nånsin i lifvet hörde honom säga, var
en förebråelse för att ...»<br /><br />

Men detta minne var för mycket för den gamla
frun, och hon blef alldeles tillintetgjord. Äfven
Tom snyftade nu — men mera af medlidande med
sig själf än med någon annan. Han kunde höra
Mary gråta och inflicka ett vänligt ord om honom
då och då. Han började hysa högre tankar om sig
själf än någonsin förr. Dock var han tillräckligt
rörd af sin tants sorg för att längta efter att få
rusa fram under sängen och öfverväldiga henne med
glädje — och sakens teatraliska effekt tilltalade
dessutom i hög grad hans natur; men han stod emot
och låg stilla. Han fortfor att lyssna och
inhämtade af ett och annat, att man först antagit, att
gossarna hade drunknat under badning; sedan hade
den lilla flotten saknats, och slutligen hade några
gossar berättat, hurusom de försvunna pojkarna
lofvat att köpingen snart skulle få »höra någonting».
Kloka hufvuden hade »lagt ihop det ena med det
andra» och kommit till den slutsatsen, att
gossarna hade farit sin väg på flotten och snart skulle
dyka upp i närmaste stad nedåt floden; men vid
middagstiden hade flotten återfunnits hamnad vid
Missouristranden omkring en mil nedanför köpingen,
och då hoppades man icke längre. De måste ha
drunknat, annars skulle hungern ha drifvit dem hem
vid nattens inbrott, om icke förr. Det troddes,
att sökandet efter liken varit en fruktlös
ansträngning endast emedan drunknandet skett midt i
floden, ty i motsatt fall skulle gossarna, så skickliga
simmare som de voro, ha räddat sig i land. Det
var nu onsdags kväll. Hade man icke funnit liken
till söndagen, ämnade man uppge allt hopp, och
likpredikan skulle då hållas på söndag. Tom ryste.<br /><br />

Fru Harper sade ett snyftande god natt och
vände sig för att gå. Då, drifna af en gemensam
känsla, kastade sig de två sörjande kvinnorna i
hvarandras armar, fingo sig en god, tröstande gråt
och skildes sedan. Tant Polly tog ett vida ömmare
godnatt af Sid och Mary än vanligt. Sid
snyftade litet, och Mary drog sig tillbaka gråtande af
hela sitt hjärta.<br /><br />

Tant Polly låg på knä och bad för Tom så rörande,
så innerligt och med sådan gränslös kärlek i sina
ord och i sin gamla, darrande röst, att han simmade i
tårar igen, långt innan hon slutat.<br /><br />
<br /><br />

Han måste hålla sig stilla länge efter det hon
gått till sängs, ty hon fortfor att emellanåt låta höra
djupt sorgsna utrop, hostade oroligt och kastade sig
af och an. Men till sist var hon stilla och endast
stönade litet i sömnen. Nu smög gossen sig fram,
reste sig långsamt upp bredvid sängen,
beskuggade ljuslågan med handen och stod och
betraktade henne. Hans hjärta var fullt af medlidande
med henne. Han tog fram sin sykomorrulle och
lade den bredvid ljuset. Men något föll honom in,
och han dröjde eftertänksamt. En lycklig lösning
af hans tanke kom hans ansikte att lysa upp; han
stoppade hastigt näfverbiten tillbaka i fickan, böjde
sig öfver de hvissna läpparna och kysste dem och
smög sig strax därpå sin väg, tillslutande dörren
efter sig.<br /><br />

Han vandrade sakta tillbaka till färjans
landningsställe, fann platsen tom och gick djärft
ombord på båten, ty han visste att där icke fanns någon
annan under natten än en vaktkarl, som alltid gick
till kojs och sof som en stock. Han gjorde lös
jollen i aktern, släppte sig ned i den och satt snart
och rodde försiktigt uppför strömmen. När han
rott ett godt stycke ofvanför köpingen, började han
snedda öfver floden och tog i af alla krafter; han
träffade noggrant landningsplatsen på andra sidan,
ty detta var honom ett välbekant arbete. Han
kände sig benägen att betrakta båten som god pris
på den grund, att den kunde anses som ett fartyg och
alltså som lagligt byte för en sjöröfvare; men han
visste, att man skulle komma att grundligt söka
efter den, och detta kunde leda till upptäckter.
Alltså gick han i land och in i skogen. Han satte
sig ned och tog sig en lång rast, ansträngande sig
att hålla sig vaken, och begaf sig därpå trött i väg
till sitt nya hem. Natten var långt framskriden,
och det var ljusan dag, innan han befann sig midtför
sandbanken utanför ön. Han hvilade åter, tills
solen var högt uppe och förgyllde den stora floden med
sin glans, och därpå plumsade han ut i floden. En
liten stund därefter stannade han drypande af vatten
vid ingången till lägret och hörde Joe säga:<br /><br />

»Nej, Huck, Tom ä’ trogen som guld och
kommer tillbaks — han rymmer inte. Han vet att
detta vore en skam för en sjöröfvare, och Tom ä’
för stolt för att göra något sådant. Han har
nånting för sig, begriper du. Jag kan just undra hvad
det kan vara?»<br /><br />

»Men sakerna ä’ våra i alla fall, hva’?»<br /><br />

»Nära nog, men inte ännu, Huck. Brefvet säger,
att di tillhör oss, om han inte ä’ tillbaks till
frukosten.»<br /><br />

»Hvilket han ä’!» utropade Tom, i det han nu
med fin dramatisk effekt storståtligt gjorde sitt
inträde i lägret.<br /><br />

En riklig frukost af fläsk och fisk var snart
färdig, och medan gossarna togo itu med den,
berättade och romantiserade Tom sina äfventyr.
När berättelsen var slut, voro de ett fåfängt och
skrytsamt sällskap af hjältar. Sedan gömde Tom
sig i en skuggig vrå för att sofva, och de andra
sjöröfvarne gjorde sig färdiga att gå ut på fiske och
upptäcktsresa.<br /><br />

*<br /><br />

</div><br /><br />

<div><br /><br />

<h2>XVI.</h2><br /><br />

Efter middagen gick hela bandet ut för att
leta efter sköldpaddsägg på sandbanken. De gingo
omkring och stucko käppar i sanden, och när de
funno ett löst ställe, lade de sig ned på knä och
gräfde med händerna. Ibland kunde de ta upp
femtio till sextio ägg ur en enda grop. Äggen voro
klotrunda, hvita och obetydligt mindre än en valnöt.
De höllo ett härligt kalas på stekta ägg denna kväll
och ett likadant morgonen därpå. Efter frukosten
begåfvo de sig hojtande och dansande ut till
sandbanken, jagade hvarandra och kastade af kläderna
under marschen, tills de voro alldeles nakna, hvarpå
de fortsatte leken långt ut i det grunda vattnet på
sandbanken, trotsande den starka strömmen, som
litet emellan satte krokben för dem, något som
högeligen ökade nöjet. Då och då stodo de i en
grupp och stänkte med flata handen vatten i
hvarandras ansikten, småningom närmande sig
hvarandra med bortvändt hufvud för att undvika det
yrande skummet, togo slutligen tag och brottades,
tills den starkaste lyckades doppa motståndaren,
och då försvunno de allesammans i en härfva af
hvita ben och armar och kommo upp igen fnysande,
spottande, skrattande och dragande efter andan,
allt på en gång.<br /><br />

När de voro riktigt uttröttade, sprungo de upp
och vältrade sig på den torra, heta sanden och lågo
sedan stilla och höljde alldeles öfver sig med sand,
tills de småningom rusade ned i vattnet igen och
ännu en gång gingo igenom hufvudföreställningen.
Slutligen föll det dem in, att deras nakna skinn
mycket väl kunde föreställa köttfärgade trikåer,
och så drogo de upp en cirkel i sanden och lekte
cirkus — med tre clowner, ty ingen ville afstå denna
den förnämsta rollen åt den andre.<br /><br />

Sedan togo de fram sina kulor och spelade
»se opp» och några andra spel, tills äfven detta
nöje förlorade sitt behag. Därpå togo Joe och
Huck sig ännu ett bad, men Tom vågade sig icke
på det, emedan han upptäckt, att han vid
afsparkandet af byxorna äfven sparkat af sig sin ring af
skallerormsskallror från fotleden, och han undrade
öfver hur han, beröfvad skyddet af denna
hemlighetsfulla trollmakt, så länge kunnat undslippa
kramp. Han vågade icke gå i vattnet igen, förrän
han återfunnit den, och då voro de andra gossarna
trötta och färdiga att hvila. De gingo småningom
åt hvar sitt håll, förföllo i tungsinthet och började
kasta längtansfulla blickar öfver den breda floden
åt det håll, där köpingen låg dåsande i solgasset.
Tom öfverraskade sig själf med att med stortån
skrifva »Becky» i sanden; han suddade ut det och
var förargad på sig själf för sin svaghet. Men likafullt
skref han det om igen, han kunde icke låta bli.
Han utplånade det åter och räddade sig undan
frestelsen genom att fösa ihop de andra gossarna och
sluta sig till dem.<br /><br />

Men Joes lynne hade vid det här laget sjunkit
till ett nästan hopplöst tillstånd. Han hade så stark
hemlängtan, att han knappast längre kunde hålla
ut med eländet. Tårarna voro icke långt ifrån att
börja flöda. Äfven Huck var nedstämd. Tom kände
sig modfälld, men ansträngde sig att icke visa det.
Han hade en hemlighet, som han icke var färdig att
meddela ännu, men om denna upproriska
nedslagenhet icke snart ginge öfver, måste han komma fram
med den. Han sade, och spelade därvid alldeles
ofantligt glad:<br /><br />

»Jag kunde hålla hvad som helst om att här
varit sjöröfvare på ön förut, grabbar. Låt oss
undersöka den ännu en gång. Di har gräft ner skatter
någonstans. Hur skulle det smaka att stöta på en
multnad kista full af guld och silfver — hva’?»<br /><br />

Men det väckte endast en svag hänförelse,
som dog bort, utan att något svar följde, Tom
försökte ännu en eller två förförelser, men äfven de
misslyckades; det var ett otacksamt arbete. Joe
satt och såg mycket mulen ut och påtade med en
käpp i sanden. Slutligen sade han:<br /><br />

»Ack, pojkar, låt oss göra slut på det här!
Jag längtar hem. Det ä’ så rysligt ensamt och
ödsligt här.»<br /><br />

»Å, Joe, du kommer att trifvas allt bättre och
bättre, ju längre du stannar här», försäkrade Tom.
»Tänk bara ett så’nt bussigt fiske här ä’»<br /><br />

»Jag bryr mig inte ett dugg om fisket — jag
vill hem.»<br /><br />

»Men hör’u du, Joe, ett sådant bussigt
badställe som här, det får du allt leta efter.»<br /><br />

»Ä, kom inte och tala om bada! Det ä’ väl
inte nå’nting så utmärkt — åtminstone inte när
ingen förbjuder en att göra det. Nu vill jag gå hem!»<br /><br />

»Å, prata smörja, din barnunge! Du längtar
förstås efter din mamma.»<br /><br />

»Ja, jag <i>längtar</i> efter min mamma, och det
skulle du göra också, om du hade nå’n. Jag ä’ inte
någon barnunge för dig, inte!» Och Joe snyftade
litet.<br /><br />

»Det ä’ bra, vi får väl lof att låta grinungen gå
hem till sin mamma, eller hva’ Huck? Stackars
liten — vill han komma hem till mamma? Nå,
han får väl det då. <i>Du</i> tycker om det här, säg,
Huck? Vi båda stannar ju kvar, hva’?»<br /><br />

»Ja-a», svarade Huck, men det kom icke
riktigt från hjärtat.<br /><br />
<br /><br />

»Jag talar aldrig mer i lifvet med dig», sade Joe
och steg upp. »Så nu vet du det!» Och han
gick sin väg misslynt och började kläda på sig.<br /><br />

»Hvem tror du bryr sig om det?» sade Tom.
»Ingen ä’ angelägen att få tala med dig. Gå du
hem och bli utskrattad. Du ä’ mig just en snygg
sjöröfvare! Huck och jag ä’ inte några lindebarn—
vi stannar, inte sant, Huck? Låt’en gå sin väg,
om han vill, du och jag reder oss nog utan honom,
skulle jag tro.»<br /><br />

Men Tom kände sig icke desto mindre misslynt
och orolig öfver att se Joe buttert fortsätta med
påklädningen. Och ängslande var det äfven att se
Huck så längtansfullt betrakta Joes förberedelser
och iakttaga en så betydelsefull tystnad. Om en
stund började Joe utan ett ord till afsked att vada
öfver mot Illinoisstranden. Toms mod började
sjunka. Han kastade en blick på Huck. Huck
kunde icke uthärda den utan slog ned ögonen och
sade:<br /><br />

»Jag vill gå jag med, Tom; det började i alla
fall att kännas så ensligt, och nu blir det värre. Låt
oss också gå hem, Tom.»<br /><br />

»Jag gör det inte. Gå ni, om ni har lust, jag
stannar.»<br /><br />

»Tom, det ä’ bäst att gå.»<br /><br />

»Nå, så gå då — hvem hindrar dig?»<br /><br />

Huck började att plocka ihop sina
kringströdda plagg.<br /><br />

»Tom, jag ville bra gärna, att du kom med.
Tänk ändå efter. Vi väntar på dig, när vi kommit
öfver.»<br /><br />

»Då får ni vänta grufligt länge, det vill jag
lofva!»<br /><br />

Huck gick sin väg ledsen, och Tom stod och såg
efter honom, under det han i sitt hjärta kämpade
med en stark önskan att uppgifva sin stolthet och
gå med. Han hoppades, att gossarna skulle stanna,
men de fortsatte långsamt att vada framåt.
Plötsligt gick den tanken upp för Tom, att det allt
hade blifvit bra tyst och ensamt. Han tog ett sista
nappatag med sin stolthet och satte sedan efter
kamraterna, hojtande:<br /><br />

»Vänta! Vänta! Jag har något att tala om
för er!»<br /><br />

De stannade och vände sig om. När han hunnit
upp dem, började han uppenbara sin hemlighet,
och de hörde på buttert, tills de slutligen funno
hvart han ville komma, och då stämde de upp ett
krigstjut af bifall och sade, att det var »öfverdådigt
styft», och förklarade, att om han sagt dem det
genast, så hade de aldrig öfvergifvit honom. Han
kom med ett svepskäl, men hans verkliga skäl hade
varit fruktan, att icke ens denna hemlighet skulle
kvarhålla dem hos honom för någon särdeles lång
tid, och han hade alltså ämnat hålla den i reserv
som en sista frestelse.<br /><br />

Gossarna återvände muntert och började igen
sina tidsfördrif med lif och lust och pratade hela
tiden om Toms häpnadsväckande plan, hvars
snillrikhet de beundrade. Efter en läcker middag
på fisk och ägg sade Tom, att nu önskade han lära
sig röka. Joe fann förslaget utmärkt och sade,
att han också hade lust att försöka. Så gjorde Huck
pipor och stoppade dem. Dessa nybörjare hade
aldrig förr rökt annat än cigarrer gjorda af vinrankans
blad, som brände på tungan och som det dessutom
icke ansågs manligt att röka.<br /><br />

Nu lade de sig ned stödjande sig på
armbågarna och började blossa försiktigt och kände sig
allt litet osäkra. Röken hade en otäck smak och
det började kvälja dem, hvilket dock icke hindrade
Tom att säga:<br /><br />

»Kors, det var ju en lätt sak! Hade jag vetat,
att <i>det här</i> var hela konsten, så hade jag lärt mig det
för längesedan.»<br /><br />

»Jag med», sade Joe. »Det ä’ rakt ingenting.»<br /><br />

»Så många gånger jag sett folk röka och tänkt:
om jag kunde göra så med! — men jag trodde aldrig
jag skulle kunna», sade Tom. »Just så har det
varit med mig, inte sant, Huck? Du har hört
mig tala på det viset, har du inte, Huck? Jag
öfverlämnar åt Huck att intyga, om jag inte gjort’et.»<br /><br />

»Usch, jo då, hundratals gånger», sade Huck.<br /><br />

»Ja, det slår in det», sade Tom — »ja vars,
hundratals gånger. En gång nere vid slakthuset —
säg, kommer du ihåg det, Huck? Bob Tanner var
där och Johnny Miller och Jeff Thatcher, när jag
sa’ det. Kommer du inte ihåg, Huck, när som jag
sa’ det?»<br /><br />

»Jo, det ä’ allt riktigt, det», sade Huck. »Det
var dagen efter det jag hade förlorat en hvit kula
— nej, det var dagen före!»<br /><br />

»Ja, där ser du, Joe», sade Tom — »Huck
kommer ihåg det, han.»<br /><br />

»Jag tror jag skulle kunna röka den här pipan
hela da’n», sade Joe. »Jag mår inte ett dugg illa.»<br /><br />

»Inte jag heller», sade Tom. »<i>Jag</i> kunde röka
den hela da’n, men jag vågar hvad som hälst på att
Jeff Thatcher inte kunde det.»<br /><br />

»Jeff Thatcher! Ä, han! Han skulle vara
slut efter två bloss. Låt’en bara försöka, så får han se!»<br /><br />

»Jag slår vad att han inte kunde det, och
Johnny Miller — jag önskar jag finge se Johnny Miller
våga sig på det en enda gång.»<br /><br />

»Hvad tror du jag gör då!» sade Joe. »Jag
slår mig i backen på att det vore stört omöjligt för
Johnny Miller — minsta lilla rök skulle stuka honom.»<br /><br />

»Jo, d’ä’ allt säkert, det», sade Tom. »Ni — jag
önskar att grabbarna kunde se oss nu.»<br /><br />

»Jag med!»<br /><br />

»Hör ni, pojkar, låtsa inte om det här, säg inte
ett dugg, och en gång när di ä’ med oss, kommer
jag fram till dig och säger: ’Jag längtar att få mig en
rök — har du nå’n pipa?’ Och så svarar du så där
vårdslöst som om det inte vore nå’nting: ’Ja bevars,
jag har min <i>gamla</i> pipa och en till, men min tobak
ä’ inte riktigt bra.’ Och då svarar jag: ’Å, det
gör ingenting, bara den ä’ stark tillräckligt.’ Och
så tar du fram piporna, och vi tänder dom bondlugnt
och har roligt åt dom andra grabbarna, som bara
står där och gapar.»<br /><br />

»Det ska’ bli lifvadt värre, Tom! Jag önskar
bara det vore <i>nu!</i>»<br /><br />

»Det gör jag med. Och när vi talar om att vi
lärde det, medan vi var ute och sjöröfvade, tänk så
pin ilskna di ska bli öfver att inte ha fått vara med!»<br /><br />

»Jo, det vill jag lofva!»<br /><br />

På detta sätt fortgick samtalet, men snart
började det slappa af litet och bli mindre
sammanhängande. Pauserna blefvo längre, spottandet
ökades förunderligt. Hvarje por på innersidan af
gossarnas kinder blef en sprudlande vattenkonst;
de kunde knappt länsa kaviteterna under sina
tungor hastigt nog att förekomma öfversvämning.
Små flöden nedåt struparna förekommo trots alla
bemödanden, och hvarje gång följde plötsliga
kväljningar. Båda gossarna sågo nu mycket bleka och
eländiga ut. Joes pipa föll ur hans kraftlösa
fingrar. Toms följde efter. Båda vattenkonsterna
arbetade förtvifladt och båda pumparna länsade
af alla krafter. Joe yttrade svagt:<br /><br />

»Jag har tappat min knif, det ä’ nog så godt
jag går och letar efter den.»<br /><br />

Tom sade med darrande läppar och ostadig på
rösten:<br /><br />

»Jag ska’ hjälpa dig. Gå du ditåt, så letar jag
kring källan. Nej, du behöfver inte komma med,
Huck — vi hittar den nog ändå.»<br /><br />

Huck satte sig igen och väntade en timme;
till sist ledsnade. han och gick för att söka
kamraterna. De lågo långt från hvarandra i skogen,
båda mycket bleka och tungt insomnade. Dock
fanns det något, som sade honom, att hade något
plågat dem, så voro de nu fria därifrån.<br /><br />
<br /><br />

De voro icke pratsamma vid kvällsvarden den
aftonen; och när Huck efter maten gjorde i ordning
sin pipa och ämnade göra i ordning deras, sade de
nej, de kände sig inte riktigt bra — något de ätit
till middagen hade inte bekommit dem väl.<br /><br />

*<br /><br />

</div>
<div><br /><br />

<h2>XVII.</h2><br /><br />

Omkring midnatt vaknade Joe och ropade på
gossarna. Luften var tryckande kvaf, hvilket
tycktes förebåda något. Gossarna smögo sig intill
hvarandra och sökte eldens vänliga sällskap, ehuru
den orörliga atmosfärens dofva, tunga hetta var
kväfvande. De sutto tysta, uppmärksamma och
afvaktande. Utanför skenet från elden var allt
insvept i nattsvart mörker. Om en stund kom en
dallrande stråle, som otydligt för ett ögonblick
upplyste trädens löfverk och därpå försvann. Snart
kom ännu en, något starkare, sedan en till. Så
stönade det sakta i trädens grenar, gossarna kände en
flyktig andedräkt vidröra deras kinder och fasade
vid tanken, att nattens ande hade gått förbi. En
paus uppstod. Nu kom en hemsk blixt och
förvandlade natten till dag och visade klart och tydligt
hvarje litet grässtrå, som växte vid deras fötter.
Den visade äfven tre bleka, förskräckta ansikten.
Ett djupt åskdunder rullade fram på himlahvalfvet
och dog bort i fjärran i ett doft mullrande. En
kall vindstöt svepte förbi, riste i alla löf och strödde
den hvirflande askan vidt omkring elden. Ännu
en häftig blixt lyste upp skogen och följdes af en
ögonblicklig skräll, som tycktes splittra
trädtopparna rätt öfver gossarnas hufvuden. De slöto sig
förskräckta tätt intill hvarandra i det djupa mörker,
som följde. Några stora regndroppar föllo
smattrande på löfven.<br /><br />
<br /><br />

»Raskt till tältet, pojkar!» utropade Tom.<br /><br />

De sprungo bort, snafvande öfver trädrötter
och bland vinrankor, hvar och en följande en olika
riktning. En fruktansvärd stormil tjöt bland
träden och kom allting att sucka, där den gick fram.
Den ena bländande blixten följde på den andra,
bedöfvande åskslag på åskslag. Nu började ett
störtregn, och den tilltagande orkanen kom det att
stå som spön längs marken. Gossarna ropade på
hvarandra, men den tjutande vinden och de
smattrande åskskrällarna öfverröstade dem alldeles.
Likväl togo de sig en och en till sist fram till platsen
och funno skydd under tältet, kalla, uppskrämda
och genomvåta; men att ha sällskap i olyckan
syntes dem dock något att vara tacksam för. Äfven
om de andra bullren tillåtit det, skulle de icke kunnat
samtala, så ursinnigt lefde och slog det gamla seglet.
Orkanen tilltog alltmera, och plötsligt slets seglet
löst från tågen, hvarmed det var fäst, och flaxade
bort med vinden. Gossarna togo hvarandra i hand
och flydde, hvarvid de ofta snafvade och fingo
åtskilliga blånader, bort i skydd af en stor ek på
flodstranden. Nu rasade striden som hetast. I den
oupphörliga skarpa belysningen från blixtarna, som
lågade bland skyarna, framstod allting nedanför i
skarpa konturer och skugglös tydlighet: de sviktande
träden, den böljande floden med sina hvita, fräsande
vågkammar, det kringstänkande skummet; på
motsatta stranden glimtade de oklara konturerna af
de höga klipporna fram genom de drifvande
molntrasorna och stormregnets sneda slöja. Litet
emellan dukade någon jätte under i kampen och föll
med väldigt brak ned bland ungträden; och de
oupphörliga åskslagen kommo nu med
öronbedöfvande knallar, skarpa, skrällande, obeskrifligt
hemska. Ovädret nådde sin höjdpunkt med ett
makalöst försök, som syntes nära att lyckas, att slita ön i
stycken, bränna upp den, dränka den till
trädtopparna, blåsa bort den och döfva hvarje varelse,
som fanns där — allt detta i ett och samma
ögonblick. Det var en vild natt att vara ute i för
husvilla ungdomar.<br /><br />

Men slutligen var striden förbi, stridskrafterna
drogo sig tillbaka med svagare och svagare hotelser
och buller, friden återtog sitt välde. Gossarna
återvände till lägret, betydligt förskrämda, men de
funno, att de dock hade något att vara tacksamma
för, ty den höga sykomoren, skyddet öfver deras
bäddar, var nu en ruin, söndersliten af blixtarna;
men de hade icke varit under den, när katastrofen
inträffade. Allting i lägret var genomdränkt, äfven
lägerelden och bränslet till den, ty de voro endast
några tanklösa gossar, liksom alla vid den åldern,
och hade icke tänkt på att skydda sig mot regn.
Detta var en orsak för dem att känna sig kusliga
till mods, ty de voro genomvåta och frusna. De
voro vältaliga i sin olycka; men nu upptäckte de,
att elden hade ätit sig så djupt in under den stora
trädstam, mot hvilken den blifvit uppgjord, att
ungefär en handsbredd däraf undgått vätan. De
arbetade så tåligt med stickor och bark, samlade
från undersidan af kullfallna, skyddade
trädstammar, att de fingo elden att flamma upp på nytt,
hvarpå de lade på stora afbrutna och förtorkade
grenar, tills de slutligen hade en lågande brasa, som
brann så att det dånade om det. De kände sig
åter glada till mods, torkade sin kokta skinka och
höllo kalas, hvarpå de sutto kring elden och
utbredde sig om och förhärligade sitt midnattsäfventyr
ända till morgonen, ty det fanns icke en torr fläck i
närheten att sofva på.<br /><br />

När solen började smyga sig på gossarna, kände
de sig dåsiga, gingo ut på sandbanken och lade sig
där att sofva. Men småningom blef det dem för
hett, så att de måste gå därifrån, och började dystert
rusta till frukost. Efter måltiden kände de sig
ruskiga, styfva i lederna och ännu en gång en smula
plågade af hemlängtan. Tom såg tecknen därtill
och började lifva upp sjöröfvarne så godt han kunde.
Men de brydde sig icke om hvarken kulor eller
cirkus eller simning eller någonting. Han påminde
dem om den imposanta hemligheten och
framlockade en skymt af munterhet. Medan den varade,
fick han dem att intressera sig för ett nytt påhitt;
det var att kasta bort sjöröfveriet en stund och bli
indianer för omväxlingens skull. Förslaget
tilltalade dem, och det stod icke länge på, förrän de
voro nakna och målade randiga från topp till tå med
svart lera, så att de sågo ut som zebror; naturligtvis
voro de höfdingar alla tre och banade sig nu väg
genom skogen för att öfverfalla ett engelskt
nybygge.<br /><br />

Småningom delade de sig i tre fientliga
stammar, kommo framrusande ur bakhåll med
fasaväckande krigstjut och dödade och skalperade
hvarandra i tusental. Det var en blodig dag, följaktligen
var den tillfredsställande.<br /><br />

De samlades i lägret vid kvällsvardsdags,
hungriga och belåtna. Men nu uppstod en svårighet:
fientliga indianer kunde icke bryta gästfrihetens
bröd tillsammans utan att först ha slutit fred, och
detta var en ren omöjlighet utan att röka en
fredspipa. De hade aldrig hört talas om något annat
sätt att gå tillväga. Två af vildarna önskade nästan,
att de förblifvit sjöröfvare. Men det fanns ingen
annan utväg, hvarför de med så mycket sken af
munterhet de kunde framtvinga begärde pipan och
drogo sitt bloss i vederbörlig form, när den gick
laget rundt.<br /><br />

Och se, de voro glada öfver att ha gifvit sig till
vildar, ty de hade vunnit någonting — de funno, att
de nu kunde röka litet utan att behöfva gå ut och
leta efter en borttappad knif; de blefvo icke
tillräckligt illamående att känna sig verkligt olustiga.
De ämnade icke gå miste om någonting så lofvande
genom bristande flit; nej, de öfvade sig försiktigt
efter kvällsvarden med ganska god framgång och
tillbragte alltså en jublande glad afton. De voro
stoltare och lyckligare öfver sin nya talang än om
de hade skalperat och flått de Sex nationerna. Vi
vilja låta dem röka och prata och skräfla, eftersom
vi för ögonblicket icke ämna sysselsätta oss med dem.<br /><br />

*<br /><br />

</div><br /><br />

<div><br /><br />

<h2>XVIII.</h2><br /><br />

Men i den lilla staden rådde ingen glädje denna
lugna lördagseftermiddag. Harpers och tant Pollys
familjer anlade sorgdräkt med mycken bedröfvelse
och många tårar. Ett ovanligt lugn hvilade öfver
det lilla samhället, ehuru där, sanningen att säga,
vanligtvis var tillräckligt lugnt förut. Invånarna
skötte sina göromål med tankspridd min och
samtalade föga; men de suckade ofta. Lördagslofvet
tycktes vara en börda för barnen; deras lekar gingo
icke med lif och lust, och de afbröto dem småningom.<br /><br />

På eftermiddagen befann Becky Thatcher sig på
den tomma skolgården, där hon vankade omkring,
och kände sig mycket dyster; men hon fann där intet,
som kunde trösta henne.<br /><br />

»Ack, om jag bara kunde få hans
strykjärnsknopp af mässing tillbaka! Men nu har jag
ingenting till minne af honom.» Och hon sväljde en liten
snyftning.<br /><br />

Om en stund stannade hon och fortsatte sin
tankegång:<br /><br />

»Just här var det. O, om det kunde göras om
igen, skulle jag inte säga det där — skulle inte säga
det för någonting i världen. Men han ä’ borta nu,
jag får aldrig, <i>aldrig</i> mera se honom!»<br /><br />

Denna tanke förkrossade henne, och hon gick
sin väg med tårarna tillrande utför kinderna. Sedan
kom en skara gossar och flickor — Toms och Joes
lekkamrater — och stodo och tittade öfver
staketet och talade andäktigt om, hur Tom hade gjort
så och så, sista gången de sågo honom, och hur Joe
yttrat den eller den obetydligheten (full af profetisk
betydelse, som de nu tydligt kunde se!) — och hvarje
talare pekade noggrant ut stället, där de försvuuna
gossarna vid detta tillfälle stått, och tillade sedan
något i den här vägen: »Och jag stod just så här —
just som jag står nu och som om du vore han —
jag var alldeles lika nära — och han log just så här —
och sen liksom kände jag nå’nting i hela kroppen,
just som — det var rysligt, vet du — och jag tänkte
aldrig på hvad det betydde, förstås, men nu fattar
jag det!»<br /><br />

Sedan uppstod en ordväxling om hvem som
sett de döda gossarna sista gången i lifstiden, och
många gjorde anspråk på denna hemska utmärkelse
och erbjödo bevis, mer eller mindre vederlagda af
vittnena; och när det slutligen var afgjort, hvem
som sett de hädangångna sist och utbytt de sista
orden med dem, uppträdde de lyckliga med ett slags
helig viktighet och begapades och afundades af alla
de andra. En stackars byting, som icke hade någon
annan storhet att skryta med, sade, tydligen ganska
stolt öfver detta minne:<br /><br />

»Å, hvad Tom Sawyer klådde mig en gång!»<br /><br />

Men detta försök att vinna ära misslyckades;
de flesta gossarna kunde berätta detsamma, hvilket
kom utmärkelsen att allt för mycket förlora i värde.
Sällskapet traskade i väg och fortfor att i högtidlig
ton framkalla minnen af de bortgångna hjältarna.<br /><br />

När söndagsskolan var slut följande morgon,
började begrafningsklockorna i stället för det
vanliga ringandet. Det var en mycket stilla sabbat, och
den sorgliga klangen tycktes öfverensstämma med
den drömmande tystnad, som hvilade öfver naturen.
Stadsfolket började samla sig, dröjande ett
ögonblick i kyrkans förhall för att hviskande samtala om
den sorgliga tilldragelsen. Men inne i kyrkan
förekommo inga hviskningar, där stördes tystnaden
endast af klänningarnas begrafningslika frasande, då
kvinnorna intogo sina platser. Ingen kunde
påminna sig, när den lilla kyrkan senast var så full.
Slutligen uppstod ett afvaktande uppehåll, en
väntansfull tystnad, och så inträdde tant Polly, följd af
Sid och Mary, och därpå familjen Harper, alla i
djup sorgdräkt; och hela församlingen, den gamla
pastorn inbegripen, reste sig vördnadsfullt och
förblef stående, tills de sörjande satt sig på främsta
bänken. En allmän tystnad uppstod åter,
emellanåt afbruten af kväfda snyftningar, och sedan
bredde prästen ut armarna och bad. En rörande
hymn sjöngs, och sedan följde predikotexten: »Jag
är uppståndelsen och lifvet.»<br /><br />

Under predikans fortgång uppdrog talaren
sådana bilder af de bortgångna gossarnas angenäma,
tilldragande egenskaper och de ovanliga
förhoppningar de ingifvit, att alla de närvarande, troende
sig igenkänna dessa bilder, kände samvetsagg öfver
att hittills alltid envist ha varit blinda för dem
och endast velat upptäcka brister och fel hos de
stackars gossarna. Predikanten berättade äfven många
rörande drag ur de aflidnes lefnad, som ytterligare
bevisade deras milda och ädla naturer, och åhörarna
insågo nu lätteligen, hur stora och sköna dessa
händelser voro, och de ihågkommo med bedröfvelse,
att vid den tid de inträffade, hade de synts dem
vara groft ofog, som väl förtjänade att bestraffas
med rottingen. Församlingen blef allt mer och mer
rörd under det gripande talets fortgång, tills
slutligen hela sällskapet var förkrossadt och förenade
sig med de gråtande anhöriga i en kör af ångestfulla
snyftningar, hvarvid predikanten själf gaf efter för
sina känslor och grät på predikstolen.<br /><br />

Ett rasslande hördes på en läktare, som dock
ingen lade märke till; ögonblicket därpå knarrade
kyrkdörren, prästen lyfte upp sina strömmande ögon
öfver näsduken och stod som förstenad. Ett annat
par ögon följde prästens, sedan ett till, och därpå,
liksom påverkad af en och samma drifkraft, reste
hela församlingen sig och stod och stirrade, under
det att de tre döda gossarna marscherade uppför
hufvudgången, Tom främst, sedan Joe och sist Huck,
en ruin af hängande trasor, smygande sig fram på
det högsta generad. De hade varit dolda på en
läktare och hört på sin egen likpredikan.<br /><br />

Tant Polly, Mary och Harpers kastade sig öfver
sina återfunne, kväfde dem med kyssar och utgöto
sig i tacksägelser, medan stackars Huck stod
förlägen och illa till mods utan att egentligen veta, hvad
han skulle göra eller hur han skulle gömma sig undan
så många honom <i>icke</i> välkomnande ögon. Han
tvekade ett ögonblick och ämnade till sist smyga
sig bort, då Tom tog fatt i honom och sade:<br /><br />

»Tant Polly, det ä’ inte rättvist. Någon måste
glädja sig öfver att återse Huck också.»<br /><br />

»Di ska’ så med! Jag ä’ glad att återse honom,
stackars moderlösa varelse!» Och de kärleksbetygelser
tant Polly nu slösade på Huck voro det enda, som
möjligen kunde komma honom att känna sig ännu
mer generad än förut.<br /><br />

Slutligen skrek predikanten allt hvad han orkade:<br /><br />

»Lofver Gud, som allt det goda gaf — <i>sjungen</i>,
och af allt edert hjärta!»<br /><br />

Och de gjorde så. <i>Old Hundred</i> brusade fram
med jublande kraft, och medan den skakade
takbjälkarna, stod Tom Sawyer, sjöröfvaren, och såg
sig omkring på den afundsjuka ungdomen och
bekände i sitt hjärta, att detta var det stoltaste
ögonblicket i hans lif.<br /><br />

När den »lurade» församlingen troppade ut,
förklarade man sig nära nog villig att bli dragen vid
näsan en gång till för att få höra Old Hundred
sjungas igen med sådan kläm som i dag.<br /><br />

Tom fick flera knuffar och kyssar den dagen —
alltefter tant Pollys växlande lynne — än han förut
inhöstat på ett helt år; och han visste knappast,
hvilka af dem som mest uttryckte tacksamhet mot
Gud eller kärlek till honom själf.<br /><br />

*<br /><br />

</div><br /><br />

<div>
<h2>XIX.</h2><br /><br />

Detta hade varit Toms stora hemlighet —
planen att återvända hem med sina bröder sjöröfvarne
och bevista sin egen begrafning. De hade i
skymningen på lördag paddlat öfver till Missouristranden
på en stock och landstigit omkring en mil nedanför
köpingen; de hade sofvit i skogen vid utkanten af
staden till nära dagningen och sedan smugit sig
genom bakgator och gränder samt sofvit ut på en
obegagnad läktare bland ett bråte af gamla
kasserade bänkar.<br /><br />

Vid frukosten på måndag morgon voro tant
Polly och Mary mycket kära i Tom och högst
uppmärksamma på hans önskningar. Samtalet var
ovanligt lifligt; under fortgången däraf sade tant
Polly:<br /><br />

»Ja, jag säger ej, att det inte var ett lustigt
påhitt, Tom, att hålla alla i spänning nästan en hel
vecka, om ni pojkar roade er bra; men det var
skam att du kunde vara så hårdhjärtad och låta
mig lida så mycket. Om du kunde komma öfver
på en stock till din begrafning, så kunde du också
kommit öfver och gifvit mig en vink på något sätt,
att du inte var död, utan bara rymt din väg.»<br /><br />

»Ja, det kunde du gjort, Tom», sade Mary;
»och det hade du nog också gjort, om du kommit
att tänka på det.»<br /><br />

»Säg, hade du det, Tom?» sade tant Polly
med väntansfullt uppklarnande min. »Svara nu
uppriktigt, skulle du ha gjort det, om du kommit
att tänka på det?»<br /><br />

»Jag . . . ja, jag vet inte. Det skulle ha förstört
alltihop.»<br /><br />

»Tom, jag hoppades du höll af mig åtminstone
så pass mycket», sade tant Polly i en sorgsen ton,
som kom gossen att känna sig illa till mods. »Det
hade alltid varit något, om du tänkt på det, äfven om
du inte kommit att göra det.»<br /><br />

»Men, tant lilla, det var nog inte illa ment»,
sade Mary till Toms försvar; »det ä’ bara Toms
obetänksamhet — han ä’ alltid så yr, att han inte
tänker på någonting.»<br /><br />

»Så mycket beklagligare. Sid hade nog tänkt,
han, och han hade kommit och gjort det också.
Tom, du kommer att blicka tillbaka en dag och önska,
att du hållit af mig litet mera, när det hade kostat
dig så litet.»<br /><br />

»Men, snälla tant, du vet att jag håller af dig»,
sade Tom.<br /><br />

»Jag hade vetat det bättre, om ditt
handlingssätt lite mer bevisat det.»<br /><br />

»Jag önskar nu, att jag hade tänkt», sade Tom
i ångerfull ton; »men jag drömde i alla fall om dig.
Det ä’ alltid något, eller hur, tant lilla?»<br /><br />

»Inte mycket — en katt gör det också — men
det ä’ alltid bättre än intet. Nå, hvad drömde du?»<br /><br />

»Jo, i onsdags natt drömde jag att du satt
där vid sängen, och att Sid satt vid dragkistan och
Mary bredvid honom.<br /><br />

»Ja, nog satt vi så, det gör vi alltid. Jag är
glad att dina drömmar ändå gjorde sig så mycket
besvär med oss.»<br /><br />

»Och jag drömde, att Joe Harpers mamma
var här.»<br /><br />

»Ja kors, det var hon också! Drömde du något
mer?»<br /><br />

»Å, en helan hop. Men det ä’ så otydligt nu.»<br /><br />

»Men försök att komma ihåg — kan du inte?»»Så mycket tycker jag mig ha klart för mig,
att det var drag — ett häftigt drag — så att. . .»<br /><br />

»Försök bättre, Tom! Ett häftigt drag, så
att. . .?»<br /><br />

Tom tryckte fingrarna mot pannan och syntes
anstränga sig alldeles förskräckligt för att minnas.<br /><br />

»Nu har jag det! Nu har jag det!» sade han<br /><br />

—	»det drog så att ljuset flämtade.»<br /><br />

»Bevare oss! Vidare, Tom, vidare!»<br /><br />

»Och så vill jag minnas att du sa’:
’Sannerligen tror jag inte att dörren ...»<br /><br />

»Gå på, Tom!»<br /><br />

»Låt mig tänka ett ögonblick — bara ett
ögonblick. Jo — du sa’ att du trodde dörren stod
öppen.»<br /><br />

»Så säkert som jag sitter här, det ä’ just hvad
jag gjorde — inte sant, Mary?* Vidare!»<br /><br />

»Och sedan — och sedan — ja, jag ä’ inte säker,
men jag tycker alldeles att du skickade Sid att. . .
att...»<br /><br />

»Nå? Nåå? Hvad skickade jag honom att
göra? »<br /><br />

» Du skickade honom — du — du skickade honom
att stänga den!»<br /><br />

»Kors i herrans namn, jag har väl aldrig hört
märkvärdigare i hela mitt lif! Kom nu och säg att
inte drömmar ha något att betyda! Serena Harper
ska’ få veta af detta, innan jag ä’ en timme äldre.
Jag undrar om hon tänker vederlägga det här
också med sitt prat om vidskepelse och skrock.
Vidare, Tom!»<br /><br />

»Å, nu påminner jag mig alltihop klart som
dagen. Sedan sa’ du, att jag inte var elak utan
bara lite vild och en upptågsmakare, och att jag
inte rådde mer för det än — än — jag tror det var
en fölunge eller nå’nting.»<br /><br />

»Alldeles som det var! Nå, du min milde!
Gå på, Tom!»<br /><br />

»Och sen började du gråta.»»Det gjorde jag, cfet gjorde jag!' Och det var’
inte första gången heller. Och sen ...»<br /><br />

»Sen började fru Harper gråta och sa ́, att Joe
var just likadan, och att hon önskade, att hon inte
hade piskat upp honom för att han skulle ha snattat
grädden, som hon själf hade hällt ut ...»<br /><br />

»Tom, andan var öfver dig! Du profeterade<br /><br />

—	det ä’ just hvad du gjorde! Du, min evige!
Vidare, Tom!»<br /><br />

»Sedan sa’ Sid — sa’ Sid ...»<br /><br />

»Jag tror inte jag sa’ någonting», sade Sid.<br /><br />

»Jo, det gjorde du, Sid», sade Mary.<br /><br />

»Håll mun på er och låt Tom fortsätta! Hvad
sa’ han, Tom?»-<br /><br />

»Han sa’ — jag tror han sa’, att han hoppades
jag hade det bättre, där jag nu var, men att om
jag varit lite snällare'ibland ...»<br /><br />

»Där hör ni nu! Det var just hans ord!»<br /><br />

»Och du läxade upp honom duktigt.»<br /><br />

»Jo, var säker! — Det måste ha varit en ängel
med här —- det måste ha varit en ängel med här
någonstans!»<br /><br />

»Och fru Harper talade om, hur Joe skrämt
henne med en smällare, och du berättade om Peter
och Värkdödaren ...»<br /><br />

»Så sant jag lefver gjorde jag det!»<br /><br />

»Och sen talde ni en hel hop om draggningen
efter oss i floden och om att ha begrafningen på
sön-da’n, och sen omfamnades du och gamla fru Harper
och grät, och så gick hon.»<br /><br />

»Alldeles så hände det! Alldeles så hände det,
lika säkert som jag sitter just här på fläcken! Tom,
du kunde inte noggrannare ha berättat det, om du
hade sett det. Och hvad var det sen? Gå på, Tom!»<br /><br />

»Sen tyckte jag, att du bad för mig — och jag
kunde se dig och höra hvarje ord du sa’. Och du
gick till sängs, och jag var så ledsen, att jag tog
och skref på ett stycke sykomornäfver: ’Vi ä’
inte döda — vi ä’ bara borta som sjöröfvare’, och
la’ det på bordet, bredvid ljuset; och sen såg du så
snäll och.rar ut, där du låg och sof, att jag tyckte jag
gick och böjde mig öfver dig och kysste dig på
mun-nn.»<br /><br />

»Gjorde du, Tom, gjorde du? Bara för det
förlåter jag dig alltihop.» Och hon slöt gossen i ett
kraftigt famntag, som kom honom att känna sig
som den mest skuldbelastade bland bofvar.<br /><br />

»Mycket snällt och vackert gjordt, äfven fast
det bara var en — dröm», sade Sid försigsjälf,
lagom högt för att höras.<br /><br />

»Var tyst, Sid! Hvad man gör i drömmen,
ä’ just hvad man skulle gjort, om man varit vaken.
Här ä’ ett stort gyllenäpple, som jag hade gömt åt
dig, Tom, om vi nånsin skulle få se dig mera — gå
nu i skolan. Jag tackar den gode Guden, allas vår
Fader, att jag har dig här igen. Han ä’ långmodig
och barmhärtig mot dem, som tro på honom och
hålla hans bud, ehuru himlen vete, att jag ä’ ovärdig
därtill, men om endast de värdiga finge del af lians
välsignelse och hans hjälpande hand att leda sig
öfver de tömbeströdda stigarna, så skulle inte
mången någonsin le härnere eller ingå i hans hvila, när
den långa natten kommer. Gå nu, Sid, Mary, Tom<br /><br />

—	bort med er — ni ha hindrat mig länge nog.»<br /><br />

Barnen begåfvo sig till skolan, och den gamla
frun gjorde ett besök hos Joe Harpers mor, för att
med tillhjälp af Toms underbara dröm öfvervinna
hennes krassa uppfattning. Sid hade för mycket
förstånd att uttala den tanke, han bar i sitt sinne,
när han gick hemifrån, och som lydde :<br /><br />

»Nej, försök inte — en dröm så lång som den
där och utan några misstag i!»<br /><br />

Hvilken hjälte Tom nu blifvit! Hans gång var
icke längre skuttande och dansande, utan han rörde
sig med stoltserande värdighet, såsom det anstår en
sjöröfvare, som kände allmänhetens blickar riktade
på sig. Och det voro de äfven; han bemödade sig
att låtsa icke se ögonkasten eller höra anmärk-<br /><br />

Tom Sawyer.<br /><br />

10ningarna, då han gick förbi, men de voro mat och
dryck för honom. Gossar, mindre än han, följde
honom flockvis i hälarna, stolta öfver att synas i hans
sällskap och att vara tolererade af honom, som om
han hade varit trumslagare i spetsen för en
procession eller elefanten, som leder ett menageri in i
staden. Gossar af hans egen storlek låtsade icke
veta, att han alls varit borta, men förtärdes icke desto
mindre af afund. De skulle ha gifvit hvad som
hälst för att få hans svartaktiga, solbrända hy och
hans lysande ryktbarhet; och Tom hade icke velat
sälja någondera för en cirkus.<br /><br />

I skolan gjorde barnen så stor affär af honom
och Joe och uttryckte med sina ögon en så vältalig
beundran, att det icke dröjde länge förrän de två
vännerna blifvit olidliga öfversittare. De började att
för glupska åhörare berätta sina äfventyr — men
de endast började; det var icke en sak, som hade
utsikt att snart bli förd till slut, då en fantasi som
deras skaffade ämne därtill. Och slutligen, då de togo
fram sina pipor och gingo omkring och blossade helt
lugnt, var ärans höjdpunkt uppnådd.<br /><br />

Tom ansåg sig kunna vara oberoende af Becky
Thatcher. Äran var nog. Han skulle lefva för
äran. Nu, sedan han utmärkt sig, kanske hon skulle
önska att »sluta fred» med honom igen. Ja, hon
kunde ju försöka, så skulle hon få se, att han kunde
vara lika likgiltig som visst folk. Nu kom hon.
Tom låtsade icke se henne utan gick bort till en
grupp gossar och flickor och började prata med dem.
Snart märkte han, att hon muntert sprang fram
och tillbaka med glödande kinder och spelande ögon
och låtsade hålla på att jaga skolkamrater och
gapskrattade, då hon lyckades göra en fånge; men han
observerade, att hon alltid gjorde sina fångster i
hans närhet och då äfven syntes kasta en
uppmärksam blick i riktning mot honom. Detta kittlade
all den syndiga fåfänga, som fanns hos honom, och i
stället för att vinna honom endast satte det upphonom ännu mera och gjorde honom ifrigare att
undvika att visa sig medveten om hennes närvaro.
Snart slutade hon att leka och rasa och gick
obeslutsamt omkring, suckade ett par gånger och kastade en
förstulen, längtansfull blick på Tom. Sedan märkte
hon, att Tom nu talade mera enskildt med Amy
Lawrence än med någon nannan. Hon kände med
ens en häftig smärta och blef nedslagen och orolig.
Hon försökte att gå bort, men hennes fötter voro
förrädiska och förde henne i stället till den samtalande
gruppen. Hon sade till en flicka, som stod nästan
vid Toms armbåge, med hycklad liflighet :<br /><br />

»Nej se, Mary Austin! Du stygga flicka,
hvar-för var du inte i söndagsskolan?»<br /><br />

»Jag var där — såg du mig inte?»<br /><br />

»Nej, minsann! Var du? Hvar satt du?»<br /><br />

»Jag satt i fröken Peters’ klass, där jag alltid
brukar vara. Jag såg dig.»<br /><br />

»Gjorde du? Å, det var löjligt att inte jag såg
dig! Jag ville tala med dig om utfärden.»<br /><br />

»O, så väldigt lifvadt! Hvem ställer till den?»<br /><br />

»Mamma låter mig ha en.»<br /><br />

»O, så förtjusande! Jag hoppas hon låter mig
följa med.»<br /><br />

»Naturligtvis. Utfärden ä’ för min skull, hon
låter alla komma med, som jag vill ha, och jag vill
ha dig.»<br /><br />

»O, hvad det ska’ bli trefligt! När blir det?»<br /><br />

»Snart nog, kanske när ferierna börjar.»<br /><br />

»Tänk, hvad vi ska ha lifvadt! Bjuder du alla
gossarna och flickorna?»<br /><br />

»Ja, hvarenda en, som ä’ vän med mig — eller
vill bli det». Och hon kastade en liten förstnlen
blick på Tom, men han bara fortfor att tala med Amy
Lawrence om det rysliga åskvädret på ön och hur
blixten slet det stora sykomorträdet »i små, små
bitar», medan han »stod knappt tre fot därifrån.»<br /><br />

»O, får jag vara med?» sade Gracie Miller.<br /><br />

»Ja.»»Och jag?» sade Sally Rogers.<br /><br />

»Ja.»<br /><br />

»Och jag med?» sade Susy Harper. »Och Joe?»
»Ja.»<br /><br />

Och så vidare, under handklappningar, tills
hela gruppen bedt att få bli bjudna utom Tom och
Amy. Sedan gick Tom lugnt sin väg alltjämt
talande med Amy, som han tog med sig. Beckys läppar
darrade och hennes ögon fylldes af tårar; hon dolde
dessa tecken till sorg under en tvungen glädtighet
och fortfor att prata, men det var icke längre något
lif i talet om utfärden och icke heller i något annat.
Hon drog sig tillbaka i enrum, så fort hon kunde, för
att få, hvad hennes kön kallar, »gråta ut». Sedan
satt hon trumpen och med sårad stolthet, tills
klockan ringde. Då sprang hon upp med ett
hämndlystet uttryck i blicken, gaf hårflätorna på ryggen
en skakning och sade för sig själf, att hon visste hvad
hon nu skulle göra.<br /><br />

Under rasterna fortfor Tom, jublande af
själfbe-låtenhet, att uppvakta Amy. Och han dref omkring
för att finna Becky och pina henne med anblicken
däraf. Slutligen upptäckte han henne, men då föll
hastigt hans kvicksilfver. Hon satt förtroligt
tillsammans med Alfred Temple på en liten bänk bakom
skolhuset och tittade i en bilderbok; och de voro så
fördjupade däri och deras hufvuden så nära hvarandra
öfver boken, att de icke syntes medvetna om något
annat i världen. Svartsjukan rann glödhet genom
Toms ådror. Han började hata sig själf för att han
kastat bort det tillfälle till försoning Becky erbjöd
honom. Han kallade sig själf en dumbom och alla
fula namn han kunde hitta på; han var gråtfärdig
af förargelse. Amy fortfor med sitt muntra prat,
under det att de promenerade, ty hennes hjärta
jublade, men Toms tunga ville icke längre göra tjänst.
Han hörde icke hvad Amy sade, och när hon
tystnade väntansfullt, kunde han endast framstamma ett
tafatt bifall, som oftast alls icke passade i stycke.Han fortfor att gång på gång drifva tillbaka till
baksidan af skolhuset för att pina sig med anblicken
af det förhatliga skådespelet där; han kunde icke
låta bli det. Och det gjorde honom ursinnig, när
han såg, såsom han tyckte sig göra, att Becky
Thatcher ingen enda gång misstänkte ens att han längre
fanns bland de lefvandes antal. Men hon såg det
likväl, och hon visste sig vinna bataljen också och
var glad öfver att se honom lida, såsom hon själf hade
lidit. Amys lyckliga pladder blef olidligt. Tom
gjorde då och då en liten anspelning på, att han
hade viktiga saker att uträtta och att tiden gick,
men förgäfves — flickan fortfor att kvittra. Tom
tänkte: »Efterhängsna flickunge, ska’ jag aldrig
bli af med dig!» Till sist måste han gå och
uträtta de »viktiga sakerna»; hon sade okonstladt,
att hon skulle »passa på», när skolan var slut. Och
han sprang sin väg, full af hat mot henne därför.<br /><br />

»Hvilken annan pojke som hälst!» tänkte Tom
och skar tänderna. »Hvilken pojke som helst i hela
sta’n utom den där vräkiga grabben från Saint Louis,
som tror att han klär sig så fint och hör till förnämt
folk! Nå, kör till! Jag klådde dig första gången
du såg den här sta’n, herr snobb, och jag ska’ klå
dig en gång till!»<br /><br />

Och inbillande sig att han höll på och klådde en
pojke, gick han igenom alla rörelserna — gaf luften
väldiga »smockor» och sparkar oeh gick an värre.<br /><br />

»Jaså, du gör det ändå — du tjuter att du fått
nog hva’ ? Kanske det här kan lära dig att inte göra
om det en annan gång!»<br /><br />

Och därmed var den inbillade afbasningen
slutad till hans belåtenhet.<br /><br />

Tom flydde hem vid middagen. Hans samvete
kunde icke bära mer af Amys tacksamma lycka,
och hans svartsjuka kunde icke uthärda mer af den
andra olyckan. Becky återtog sina
bilderboks-studier med Alfred, men då minuterna gingo och in-gen Tom infann sig för att få lida, började hennes
triumf kännas oviss, hon förlorade intresset, allvar
och tankspriddhet följde och sedan svårmodet.
Ett par gånger spetsade hon öronen vid ljudet af
fotsteg, men det var ett falskt hopp; ingen Tom
kom. Till sist blef hon alldeles olycklig och önskade
att hon icke gått så långt. När den stackars Alfred
såg, att han förlorade henne, utan att veta hvarför,
och ideligen utropade: »Å, så’na lifvade gubbar
här ä’! Se på den här!» förlorade hon slutligen
tålamodet och sade: »O, låt mig vara! Jag bryr mig
inte om dom!» brast i tårar och steg upp och gick
sin väg.<br /><br />

Alfred gick bredvid henne och försökte att
trösta henne, men hon sade:<br /><br />

»Kan du inte gå din väg och låta mig vara i
fred? Jag tål dig inte!»<br /><br />

Gossen stannade och undrade, hvad han kunde
ha gjort henne — ty hon hade sagt, att de skulle se
på bilderna hela middagsrasten — och hon gick
vidare, gråtande. Sedan gick Alfred tankfull in i det
öfvergifna skolhuset. Han kände sig förödmjukad
och ond. Han gissade sig snart till sanningen —
flickan hade helt enkelt begagnat honom för att få
ge luft åt sin harm mot Tom Sawyer. Denna tanke
bidrog icke att minska hans hat till Tom. Han
önskade, att det funnits något sätt att ställa till
obehag för denna gosse utan alltför stor fara för
honom själf. Hans blick föll på Toms läsebok; här
var ett tillfälle. Han slog helt belåtet upp
eftermiddagens läxa och hällde bläck på sidan. Becky,
som i samma ögonblick tittade in genom fönstret
bakom honom, såg hvad han gjorde och gick sin väg
utan att ha blifvit upptäckt. Hon begaf sig nu hemåt
i afsikt att söka upp Tom och tala om det för honom.
Tom skulle bli tacksam, och allt skulle åter bli godt
och väl mellan dem. Men innan hon hunnit
half-vägs hem, ändrade hon beslut; tanken på hur Tombehandlat henne, då hon talade om utfärden,
återvände brännhet och uppfyllde henne med blygsel.
Hon beslöt att låta honom få stryk för den skadade
läsebokens skull och att skänka honom sitt eviga hat
på köpet.Tom kom hem vid förtretligt lynne, och de första
ord hans tant yttrade visade honom, att han hade
fört sina sorger till en dålig marknad.<br /><br />

»Tom du, jag skulle ha stor lust att hudflänga
dig!»<br /><br />

»Hvad har jag då gjort, tant lilla?<br /><br />

»Å, du har gjort tillräckligt! Där går jag öfver
till Serena Harper som en annan gammal gås och
väntar, att jag skulle få henne att tro allt struntpratet
om den där drömmen — jo, jag tackar jag! Hon
hade redan genom Joe fått veta, att du var här och
hörde allt, som sades den där natten. Tom, jag vet
aldrig hvad det ska’ bli af en gosse, som kan handla
på det sättet. Det gör mig riktigt ondt att tänka,
att du utan att säga ett enda ord kunde låta mig gå
till Serena Harper och göra mig till ett åtlöje.»<br /><br />

Detta var en ny sida af saken. Hans sluga
påhitt på morgonen hade hittills synts Tom vara ett
lyckadt skämt, i hög grad snillrikt; nu såg det endast
lågt och gement ut. Han stod där och hängde
huf-vudet och visste ett ögonblick icke hvad han skulle
säga; därpå svarade han:<br /><br />

»Snälla tant, jag önskar att jag inte hade gjort
det — jag tänkte inte på det.»<br /><br />

»Ack, barn, du tänker aldrig! Du tänker
aldrig på något annat än dina egna själfviska planer.
Du kunde tänka på att komma öfver hit hela den
långa vägen från Jacksons ö om natten för att skrattaåt våra bekymmer, och du kunde tänka på att göra
spektakel af mig med en lögn om en dröm; men
du har aldrig kunnat tänka på att ha medlidande
med oss och bespara oss sorger och bekymmer.»<br /><br />

»Snälla tant, jag inser nu, att det var gement,
men det var inte min mening att vara gemen, nej, på
hedersord, det var det inte. Och för resten kom jag
inte öfver hit den där natten för att skratta åt er.»<br /><br />

»Hvarför kom du då?»<br /><br />

»Jag ville tala om för er, att ni inte skulle vara
oroliga, för vi hade inte drunknat.»<br /><br />

»Tom, Tom jag skulle vara den tacksammaste
människa i världen, om jag kunde tro, att du nånsin
haft en så god tanke, men du vet att du aldrig hade
det — och jag vet det, Tom.»<br /><br />

»Jo, tant lilla, det ä’ riktigt, riktigt sant — måtte
jag aldrig kunna röra en lem mera, om det inte ä’
sant!»<br /><br />

»O, Tom, narras inte — jag ber dig, gör det inte!
Det endast gör en sak hundra gånger värre.»<br /><br />

»Det ä’ inte någon osanning, tant lilla, det ä’
rena sanningen. Jag ville hindra dig från att sörja<br /><br />

—	det var det enda jag kom för.»<br /><br />

»Jag ville ge allt i världen, om jag kunde tro
det — det skulle uppväga en hel hop med synder,
Tom. Jag skulle nästan glädja mig åt, att du rymde
din väg och handlade så illa. Men det ä’ inte sundt
förnuft i det, ty hvarför skulle du inte talat om det
för mig, barn?»<br /><br />

»Jo, det var på det viset, tant lilla, att när du
började tala om begrafningen, kom jag på det
infallet, att vi skulle komma och gömma oss i kyrkan;
jag tyckte det var så väldigt stiligt, och jag kunde
inte förmå mig att afstå från det. Därför stoppade
jag näfvern tillbaka i fickan och teg.»<br /><br />

»Hvilken näfver?»<br /><br />

»Näfvern, som jag skrifvit på och talat om, att
vi gått ut som sjöröfvare. Jag önskar nu, att duhade vaknat, när jag kysste dig — ja det gör jag, det
ä’ riktigt sanning, det.»<br /><br />

De stränga vecken i tantens ansikte veknade
och en plötslig ömhet strålade i blicken.<br /><br />

»Kysste du mig verkligen, Tom?»<br /><br />

»Ja, det gjorde jag visst, det.»<br /><br />

»Ä’ du säker på det, Tom?»<br /><br />

»Ja, det ä’ jag, snälla tant — det ä’ tvärsäkert.»<br /><br />

»Hvarför kysste du mig, Tom?»<br /><br />

»Därför att jag höll af dig så mycket och du låg
där och suckade, och jag var så ledsen.»<br /><br />

Orden klingade som sanning. Den gamla frun
kunde icke dölja en darrning i rösten, då hon sade:<br /><br />

»Kyss mig en gång till, Tom —och skynda dig
sen till skolan och plåga mig inte längre.»<br /><br />

Knappt hade han försvunnit, förrän hon
skyndade till garderoben och tog fram den ruin af en
jacka, i hvilken Tom gått ut som sjöröfvare. Därpå
blef hon stående med den i handen och tänkte:<br /><br />

»Nej, jag vågar inte. Stackars gosse, jag
förmodat* han narrades — men det ä’ en sådan vacker,
välsignad osanning, så full af tröst. Jag hoppas att
Vår Herre — jag vet att Vår Herre förlåter honom,
ty det var en sådan hjärtegodhet af honom att
berätta mig den. Men jag vill inte ta reda på, om det
var en lögn — jag ska’ inte se efter.»<br /><br />

Hon hängde tillbaka jackan och dröjde
eftertänksamt bredvid den en minut. Två gånger sträckte
hon ut handen för att ta ut plagget igen, och två
gånger afstod hon. Ännu en gång vågade hon det,
och denna gång stärkte hon sig med tanken: »Det
är en välment osanning — det är en välment
osanning — jag skall inte sörja öfver den.» Så
undersökte hon jackfickan. Ett ögonblick därpå läste
hon genom strömmande tårar Toms näfverbit och
sade till sig själf:<br /><br />

»Jag kunde förlåta pojken nu, om han så ock
hade begått en miljon synder!»Det var någonting i tant Pollys sätt, då hon
kysste Tom, som förjagade hans tungsinthet och
åter gjorde honom lycklig och lätt om hjärtat. Han
gick till skolan och hade den turen att ett stycke
därifrån stöta på Becky Thatcher. Hans lynne
bestämde alltid hans handlingssätt. Utan ett
ögonblicks tvekan sprang han fram till henne och sade:<br /><br />

»Jag handlade allt fasligt illa mot dig i dag,
Becky, och jag ä’ så ledsen öfver det. Jag ska’
aldrig, aldrig mera göra om det, så länge jag lefver<br /><br />

—	låt oss nu bli goda vänner igen, säg?»<br /><br />

Flickan stannade och såg honom föraktfullt i
ansiktet.<br /><br />

»Jag blir er tacksam, om ni håller er för er själf,
herr Thomas Sawyer. Jag kommer aldrig mer att
tala till er.»<br /><br />

Hon knyckte på hufvudet och gick vidare. Tom
var så förbluffad, att han icke ens hade nog
själsnärvaro att, innan det rätta ögonblicket var förbi,
säga: »Hvem tror ni bryr sig om det, fröken näspärla?»
Alltså teg han, men var icke desto mindre i ett
väldigt raseri. Han gick in på skolgården, dyster och
surmulen, cch bara önskade, att hon varit en pojke, och
utmålade för sig, hur han då skulle ha klått henne.
Om en stund mötte han henne och uttalade i
förbigående en bitande anmärkning; hon gaf en i utbyte,
och brytningen var nu fullständig.Det tycktes Becky i hennes djupa förtrytelse,
som om hon knappast kunde afvakta lektionens
början, så otålig var hon att se Tom få sig en
grundlig stut för den nedfläckade läseboken. Hade hon
haft någon obestämd afsikt att blotta Alfred Temple,
så hade Toms stickord nyss kommit den att alldeles
försvinna,<br /><br />

Stackars flicka, hon visste icke hur hastigt hon
närmade sig sin egen olycka. Läraren, magister
Dobbins, hade blifvit en medelålders man, utan att
se sin ärelystnad tillfredsställd. Hans käraste
önskan hade varit att bli läkare, men fattigdomen hade
hindrat honom att stiga högre än till skollärare.
Hvarje dag tog han fram en hemlighetsfull bok ur
sin pulpet och fördjupade sig däri de tider, då intet
läxlag var framme för att förhöras. Han förvarade
denna bok under lås och bom. Det fanns icke en
byting i skolan, som icke skulle vågat lifvet för att
få kasta en blick i den, men det blef aldrig något
tillfälle därtill. Hvarje gosse och flicka hade sin
egen åsikt om denna boks beskaffenhet, men icke
två af dessa åsikter voro lika, och det var omöjligt
att komma underfund med verkliga förhållandet.<br /><br />

När Becky nu gick förbi pulpeten, som stod
nära dörren, märkte hon, att nyckeln satt i låset!
Det var ett dyrbart ögonblick. Hon såg sig
omkring, fann sig vara ensam och hade i nästa ögonblick
boken i sina händer. Titelbladet — professor
den och dens »Anatomi» — gaf henne ingen
upplysning; alltså började hon bläddra i boken. Hon
kom genast på en vackert graverad och färglagd
illustration — en människokropp. I samma
ögonblick föll en skugga på papperet, och Tom Sawyer
trädde in genom dörren och uppfångade en skymt
af bilden. Becky skulle med en häftig rörelse slå
igen boken, men hade den oturen att slita halfva
den illustrerade sidan midt itu. Hon kastade
boken i pulpeten, vred om nyckeln och brast i gråt af
blygsel och förargelse.»Tom Sawyer, nog ä’ det rysligt nedrigt af dig
att smyga dig på folk och se efter, hvad dom tittar på!»
»Hur kunde jag veta, att du tittade på nå’nting?»
»Du borde blygas öfver dig själf, Tom Sawyer,
du vet mycket väl, att nu tänker du skvallra på mig,
och o, hvad ska’ jag göra, hvad ska’ jag göra! Jag
kommer att få stryk, och jag har aldrig fått stryk i
skolan förr.»<br /><br />

Sedan stampade hon med sin lilla fot och sade:
»For så nedrig, om du vill! Jag vet nå’nting,
som kommer att hända. Vänta bara, ska’ du få se!
Elaking, elaking, elaking/» Och hon flög ut ur huset
under ett nytt utbrott af gråt.<br /><br />

Tom stod stilla, tämligen förbryllad af detta
anfall. Därpå tänkte han för sig själf:<br /><br />

»Hvad jäntor ändå ä’ för ena löjliga varelser!
Aldrig fått stryk i skolan? Strunt, hvad ä’ stryk
att tala om! Det ä’ så likt en flicka — dom har så
fint skinn, kantänka, och ä’ ena så’na rädda stackare.
Naturligtvis kommer jag inte att skvallra för gubben
Dobbins på den lilla stackarn, för det finns andra
sätt att ge henne betaldt för gammal ost, som inte ä’
så nedriga; men hvad hjälper det? Gubben Dobbins
kommer att fråga, hvem som rifvit sönder hans bok.
Ingen svarar. Då gör han som han alltid brukar göra<br /><br />

—	frågar först den ena och så den andra, och när han
kommer till den rätta flickan, så vet han det, utan
att någon talar om det. Flickorna' ansikten
skvallrar alltid på dom, di ä’ ena så’na stackare. Hon
kommer att få stryk. Det ä’ en svår knipa det här
för Becky Thatcher, för det finns inte något sätt
att komma ur den.»<br /><br />

Tom öfvertänkte saken ännu ett ögonblick och
tilläde därpå:<br /><br />

»Det ä’ bra som det ä’ i alla fall; hon ville gärna
se mig i samma klämma —1 låt henne nu känna hur
det smakar!»<br /><br />

Tom gick ut och deltog i de andra gossarnas
vilda lekar. Några ögonblick därefter anlände lä-raren och lektionen började. Tom kände sig icke
synnerligen intresserad af läsningen. Hvarje gång
han kastade en förstulen blick öfver till flickornas
sida af salen, plågades han af Beckys ansikte. Efter
allt som händt, ville han icke känna något medlidande
med henne, och likväl kunde han knappast låta bli;
han kunde icke arbeta sig till någon skadeglädje,
som verkligen förtjänade det namnet.<br /><br />

Så gjordes läseboksupptäckten, och Tom var
nu en stund fullt upptagen af sina egna
angelägenheter. Becky väcktes ur sin sorgdvala och visade
sig mycket intresserad af hvad som försiggick.
Hon väntade icke, att Tom skulle kunna undslippa
obehag genom att neka, att han själf spillt bläck i
boken; och hon hade rätt. Nekandet tycktes
endast göra saken värre för Tom. Becky antog,
att hon skulle bli glad däröfver, och hon försökte
tro, att hon var glad åt det, men hon fann, att det
icke var så alldeles säkert. När det blef som allra
värst för Tom, kände hon en benägenhet att stiga
upp och- förråda Alfred Temple, men hon gjorde
våld på sig och satt stilla, »emedan», sade hon till
sig själf, »han säkert talar om att jag rifvit sönder
taflan. Jag ska’ inte säga ett ord, nej, inte om det
gäller att rädda hans lif.»<br /><br />

Tom tog emot sin aga och gick tillbaka till sin
plats, men alls icke nedslagen, ty han trodde sig
möjligen ha omedvetet spillt ut bläcket på boken
under något stoj — han hade nekat för formens
skull, och emedan det var brukligt, och hade vidhållit
sitt nekande af princip.<br /><br />

En hel timme förgick; läraren satt nickande på
sin tron, öfverläsningens sömngifvande surr
uppfyllde luften. Småningom rätade herr Dobbins på
sig, gäspade, öppnade därefter sin pulpet och sträckte
ut handen efter boken men syntes oviss, om han
skulle ta fram den eller ej. De flesta af skolbarnen
sågo upp likgiltigt, men två af dem följde hans
rörelser med uppmärksam blick. Läraren fingradeett ögonblick tankspridt på boken, tog därpå fram
den och satte sig tillrätta i stolen för att läsa.<br /><br />

Tom kastade en blick på Becky. Han hade
sett en jagad och hjälplös kanin, med en bössa riktad
mot sitt hufvud, se ut som hon i detta ögonblick.
Han glömde genast sin tvist med henne. Fort,
något måste göras! Och göras i en handvändning till
på köpet! Men själfva närheten af den hotande
faran förlamade hans uppfinningsgåfva. Utmärkt!
Han fick en ingifvelse! Han skulle springa fram,
rycka till sig boken och rusa ut genom dörren och
fly! Men hans beslutsamhet vacklade ett enda
kort ögonblick, och det gynnsamma tillfället var
förbi. Om han bara hade det försummade tillfället
åter! För sent, det fanns inte längre någon hjälp för
Becky, tänkte han. Nästa ögonblick betraktade
läraren sina lärjungar; allas ögon sänktes för hans
blick, det var något i den, som slog äfven den
oskyldige med bäfvan. En tystnad uppstod, hvarunder
man hunnit räkna till tio; läraren samlade sin vrede.
Därpå sade han:<br /><br />

»Hvem har slitit sönder boken?»<br /><br />

Icke ett ljud, man kunde ha hört en knappnål
fallå. Tystnaden fortfor; läraren undersökte
ansikte efter ansikte för att finna tecken till
brottslighet.<br /><br />

»Benjamin Rogers, har du slitit sönder boken?»<br /><br />

Ett nekande. Åter en paus.<br /><br />

»Joseph Harper, har du gjort det?»<br /><br />

Ännu ett nekande. Toms oro blef större och
större under den långsamma tortyren af detta
tillvägagångssätt. Läraren mönstrade gossarnas
leder, funderade ett ögonblick och vände sig därpå till
flickorna:<br /><br />

»Amy Lawrence?»<br /><br />

En skakning på hufvudet.<br /><br />

»Gracie Miller?»<br /><br />

Samma tecken.<br /><br />

»Susan Harper, har du gjort det?»Ännu ett nekande svar. Nästa flicka i
ordningen var Becky Thatcher. Tom darrade i hela
kroppen af spänning och medvetande om det
hopplösa i belägenheten.<br /><br />

»Rebecka Thatcher» —Tom kastade en blick
på henne, hon var hvit af förskräckelse — »har du
slitit — nej, se mig i ansiktet!» — hennes händer
höjde sig bönfallande — »har du slitit sönder boken?»<br /><br />

Jin tanke flög som en blixt genom Toms hjärna.
Han sprang upp och tjöt:<br /><br />

»Jag har gjort det!»<br /><br />

Skolan stirrade af häpnad öfver denna
otroliga dårskap. Tom stod ett ögonblick för att samla
sina ur jämvikten bragta förmögenheter; och då
han gick fram för att mottaga sitt straff, syntes
honom den öfverraskning, den tacksamhet och
beundran, som strålade honom till mötes ur den
stackars Beckys ögon, vara en tillräcklig godtgörelse
för hundra mörbultningar. Inspirerad af det
glänsande i sin handling tog han utan ett ljud emot
den skoningslösaste stut, magister Dobbins någonsin
utdelat, och åhörde äfven med likgiltighet den tillagda
grymma befallningen att stanna kvar två timmar
efter lektionernas slut — ty han visste hvem som
komme att vänta på honom utanför, tills hans
fångenskap var förbi, och ändå icke räkna den
långtrådiga tiden som förlust.<br /><br />

När Tom gick till sängs den kvällen, gjorde han
upp hämndplaner mot Alfred Temple; ty under
blygsel och ånger hade Becky berättat honom allt, utan
att glömma sitt eget förräderi. Men äfven törsten
efter hämnd måste snart vika för angenämare
känslor, och slutligen föll han i sömn, med Beckys
sista ord drömlikt dröjande i sina öron:<br /><br />

»Tom, hur kunde du vara så ädel!»Ferierna nalkades. Läraren, alltid sträng, blef
ännu strängare och fordrade mer än någonsin, ty
han ville att skolan skulle utmärka sig på
examensdagen. Hans ris och hans rotting hvilade nu sällan<br /><br />

—	åtminstone hvad de mindre lärjungarna beträffar;
endast de största gossarna och unga damer på
ader-ton och tjugu sluppo rapp. Herr Dobbins’ rapp voro
till på köpet synnerligen kraftiga; ty oaktadt han
under sin peruk bar ett alldeles kalt och glänsande
hufvud, var han i sina bästa år, och hans muskler
visade inga tecken till svaghet. När den stora
dagen nalkades, trädde allt det tyranni, hvaraf han
var mäktig, i dagen; han syntes finna ett hämndgirigt
nöje i att straffa de minsta förseelser. Följden var,
att de minsta gossarna tillbragte sina dagar i
bäf-van och lidande och nätterna med uppgörande af
hämndplaner. De läto intet tillfälle att spela
läraren ett spratt gå förloradt. Men han blef dem
ingenting skyldig; vedergällningen, som följde på
hvarje lyckadt hämndförsök, var så genomgående
och majestätisk, att gossarna alltid rymde fältet, illa
tilltygade. Slutligen sammansvuro de sig och
hittade på en plan, som lofvade en glänsande seger. De
berättade för skyltmålarens gosse, efter att först
ha tagit hans ed att icke förråda dem, sin afsikt och
begärde hans hjälp. Han hade sina särskilda skäl
att vara förtjust, ty läraren bodde i hans fars familj
och hade gifvit gossen giltig orsak till hat. Lärarens<br /><br />

Tom Sawyer.<br /><br />

11hustru skulle fara till landet på besök om några
dagar, och då vore ingenting i vägen för planens
utförande. Läraren brukade alltid förbereda sig på
stora tillfällen genom att dricka sig ganska mosig,
och målarpojken sade, att när magistern på
examens-kvällen kommit i det rätta tillståndet och tog sig
en lur i länstolen hemma, skulle han »sköta om
saken» ; sedan skulle han väcka honom i rätt tid och
få honom i väg till skolan.<br /><br />

Det intressanta tillfället kom i sinom tid.
Klockan åtta på i aftonen var skolhuset strålande
upplyst och prydt med kransar och girlander af löf och
blommor. Läraren tronade i sin stora stol på en
estrad, med den svarta taflan bakom sig. Han såg
verkligen ut att vara en smula oklar i knoppen. Tre
rader bänkar på sidorna och sex rader framför honom
voro upptagna af stadens dignitärer och lärjungarnas
föräldrar. På hans vänstra sida, bakom bänkarna,
var en rymlig, tillfällig estrad, på hvilken de
lärjungar fått plats, som skulle deltaga i aftonens
uppvisning; rader af små gossar, tvättade och uppklädda
så att de kände sig olidligt bortkomna, rader af
tafatta stora gossar, snödrifvor af flickor och unga
damer klädda i battist och muslin och synbart
medvetna om sina bara armar, sina mormödrars antika
smycken, sina blå och röda bandstumpar och
blommorna i sitt hår. Hela den öfriga delen af
skolsalen var full af barn, som icke skulle deltaga.<br /><br />

Uppvisningen började. En liten parfvel steg
upp och deklamerade förläget:<br /><br />

»I vänten knappt att se ett barn som jag<br /><br />

Stå upp och tala såsom här i dag»,<br /><br />

o.s.v.,i det han ackompanjerade sig med de pinsamt
noggranna och spasmodiska åtbörder, som en maskin
skulle ha begagnat — förutsatt att maskinen vore en
smula i olag. Han slog sig dock lyckligt igenom, ehuru
dödligt förskräckt, och fick en ståtlig salfva af app-låder, då han gjorde sin instuderade bugning och
drog sig tillbaka.<br /><br />

En liten blyg flicka framläspade »Mary hade
ett lamm» o. s. v., utförde en tafatt nigning, fick
sin andel af bifall och satte sig åter, rodnande och
lycklig.<br /><br />

Tom Sawyer trädde upp med inbilskt
själf-förtroende, sväfvade ut i det okufliga, oförstörbara
talet »Gif mig friheten eller gif mig döden!», med
nobelt raseri och vansinniga gester, samt kom af
sig i midten. En fruktansvärd rampfeber grep
honom, hans ben skälfde och han var nära att
kväfvas. Det är sant, han hade åhörarnas uppenbara
sympatier — men äfven åhörarnas tystnad, som var
värre än deras sympatier. Läraren rynkade
pannan, och detta gjorde nederlaget fullständigt. Tom
kämpade ännu en stund och drog sig sedan tillbaka,
fullkomligt besegrad. Ett svagt försök till applåd
gjordes men dog genast bort.<br /><br />

Sedan följde » Gossen stod på det brinnande däck»,
»Assyriern föll in med makt» och andra
värdefulla deklamationsstycken. Därefter kommo
läseöf-ningar och en stafningstäflan. Den magra
latinklassen bestod prof vet med glans. Aftonens
huf-vudnummer följde nu i ordningen — själfförfattade
uppsatser af de unga damerna. Hvar och en
framträdde i tur till estradens kant, klarade strupen,
höll upp sitt manuskript (sammanbundet med ett
prydligt sidenband) och började läsa, med krystadt
iakttagande af »uttryck» och skiljetecken.
Ämnena voro desamma som vid liknande tillfällen
blifvit belysta af deras mödrar före dem, deras
mormödrar och otvifvelaktigt af alla deras kvinnliga
förfäder ända tillbaka till korstågen. »Vänskapen»,
»Minnen från förflutna dagar», »Religionen i
historien», »Drömmarnas land», »Kulturens
välsignelser», »En jämförelse mellan olika politiska
styrelseformer», »Melankolien», »Barnakärleken»,
»Hjärtats önskningar», m. m., m. m.Förhärskande drag i dessa uppsatser voro en
omhuldad, bortkelad melankoli, slöseri med
»vackert språk» och benägenheten att taga särskildt
värderade ord och fraser vid öronen och draga in
dem, tills de blefvo alldeles utnötta; en
egendomlighet, som i synnerhet utmärkte och vanställde dem,
var den inrotade, olidliga predikan, som viftade sin
ledbrutna svans i slutet af dem alla. Sak samma
hvad ämnet var, så gjordes alltid ett hjärnpinande
försök att tvinga in det under någon synpunkt, som
det moraliska och religiösa sinnet kunde betrakta
med uppbyggelse. Det uppenbara hyckleriet i dessa
predikningar var icke tillräckligt att framkalla en
bannlysning af detta bruk ur skolorna, är det icke
ännu i dag och kommer kanske aldrig att bli det,
så länge världen står. Det finns icke en skola i
hela vårt land, där de unga damerna icke känna sig
nödsakade att sluta sina uppsatser med en predikan,
och man skall finna, att den ytligaste och minst
religiösa af alla skolflickorna alltid skrifvit den
längsta och salfvelsefullaste bland dessa predikningar.
Dock, nog härom. Den osminkade sanningen faller
icke folk på läppen. Låtom oss återvända till
»uppvisningen». Den första uppsatsen, som lästes,
bar titeln : »Detta alltså är lifvet?» Kanske läsaren
kan stå ut med ett utdrag därur:<br /><br />

»På lifvets hvardagliga stigar, med hvilka
tjusta känslor blickar icke det ungdomliga sinnet
någon emotsedd scen af festlighet till mötes!
Fantasien är verksam och uppdrager rosenfärgade
bilder af fröjd och glädje. I andanom ser sig den
modets lagar dikterande, njutningslystna skönheten midt
i den festliga hopen 'observerad af alla dem som
observera’. Hennes behagfulla figur, höljd i
snö-hvit skrud, hvirflar i den muntra dansens böljor;
hennes öga är det klaraste, hennes steg det lättaste
i det glada sällskapet. Under sådana ljufva
fantasier ilar tiden snabbt förbi, och den efterlängtade
timme slår, då hon får inträda i den elyseiska värld,om hvilken hon haft så lysande drömmar. Hur
felikt allt ter sig för hennes förtjusta blickar ! Hvarje
ny scen är mer förtrollande än den föregående.
Men efter en tid finner hon, att allt under denna
sköna yta är idel fåfänglighet ; det smicker, som en
gång tilltalade hennes själ, skär nu skarpt i hennes
öron, balsalongen har förlorat sin tjuskraft, och
med bortslösad hälsa och förbittradt hjärta vänder
hon sig därifrån, öfvertygad om att jordiska nöjen
icke kunna tillfredsställa en längtande själ.»<br /><br />

Och så vidare. Det hördes allt emellanåt under
uppläsningen ett surr af belåtenhet, åtföljdt af
hviskade utrop sådana som: »Så sött!» »Så
vältaligt!» »Så sant!» o. s. v., och när det hela slutat
med en särskildt bedröflig predikan, var bifallet
entusiastiskt.<br /><br />

Därpå uppsteg en smärt, melankolisk flicka,
hvars ansikte hade den »intressanta» blekhet, som
kommer af piller och dålig matsmältning. Hon
läste upp en dikt, af hvilken två verser kunna vara nog.<br /><br />

En Missouriflickas farväl till Alabama.<br /><br />

Farväl, Alabama, jag har dig så kär,<br /><br />

Och dock för en tid jag dig lämna skall ;<br /><br />

De dystraste tankar i hjärtat jag bär,<br /><br />

I hjärnan de brännande minnens svall.<br /><br />

Ty, ack! jag har trampat din blomfyllda skog,<br /><br />

Har svärmat och läst vid Tallapoosas brus,<br /><br />

Har hört, hur Tallahassees bölja den slog,<br /><br />

Och hälsat från Coosa Auroras ljus.<br /><br />

Dock blyges jag ej öfver sorg, som mig tär,<br /><br />

Att skåda tillbaka med tårfylld blick:<br /><br />

Det land, som jag lämnat, ej främmande är,<br /><br />

Till främlingar icke min suck den gick.<br /><br />

Jag fann i den staten ett hem och fann gästfrihet;<br /><br />

Nu svinna dess dalar och toppar för mig.<br /><br />

Men kalla måste blifva ögon, hjärta och tête,<br /><br />

Förrän, Alabama, de kallna för dig!Endast få af de närvarande visste hvad tête
betydde, men poemet var icke desto mindre mycket
tillfredsställande.<br /><br />

Därnäst uppträdde en mörkhyad, svartögd
och svarthårig ung dam, som dröjde ett
verkningsfullt ögonblick, antog ett tragiskt uttryck och
började därpå läsa i afmätt ton:<br /><br />

En syn.<br /><br />

»Natten var mörk och stormig. Omkring den
höga tronen därofvan dallrade icke en enda stjärna,
men den dofva åskans djupa intonationer vibrerade
oafbrutet i öronen, medan den fruktansvärda
blixten vid vredgadt lynne rasade genom himmelens
molnhöljda salar och syntes håna den makt, som
utöfvades öfver dess fasor af den beryktade Franklin !
Äfven de bullersamma vindarna kommo enhälligt
fram ur sina hemlighetsfulla boningar och tumlade
omkring, liksom för att genom sin hjälp öka scenens
vildhet. I denna stund, o! så mörk, så hemsk och
dyster, suckade min innersta själ efter mänskligt
deltagande, men i stället<br /><br />

Min bästa vän, mitt stöd, min tröst, när jag får lida,
Min glädjes sällhet, stod där plötsligt vid min sida.<br /><br />

Hon sväfvade fram likt en af dessa ljusa
varelser, som ungt och romantiskt folk föreställa sig
vandrande på de soliga stigarna i fantasiens Eden,
en skönhetens drottning utan några andra
prydnader än sin egen öfverjordiska älsklighet. Så lätt
var hennes gång, att den icke ens framkallade ett
ljud, och hade icke hennes sympatiska vidrörande
sändt en magisk darrning genom mig, skulle hon ha
glidit förbi liksom andra tillbakadragna skönheter,
obemärkt — osökt. En egendomlig sorgsenhet
hvilade öfver hennes drag, likt isiga tårar på
vintermånadens mantel, då hon pekade på de kämpande
elementen utanför och bad mig betrakta två plötsligt
framträdande varelser. »Denna drömmara upptog ett tio sidors
manuskript och slutade med en predikan, som så
fullständigt förintade allt hopp för icke-presbyterianer,
att den tog första priset. Denna uppsats ansågs
som aftonens mest lyckade produkt. Köpingens
borgmästare, som öfverlämnade priset åt
författarinnan, höll därvid ett varmt tal, hvari han sade,
att »detta i vältalighet öfverträffade allt hvad han
någonsin hört, och att själfva Daniel Webster kunde
ha varit stolt däröfver».<br /><br />

I förbigående må anmärkas, att antalet af de
uppsatser, i hvilka ordet »älsklig» var med alltför
mycken förkärlek användt och hvari den mänskliga
erfarenheten kallades »ett blad ur lifvets bok», var
ungefär så stort som vanligt.<br /><br />

Läraren, som var »i gungan», nästan ända till
uppsluppen munterhet, sköt nu undan sin stol,
vände publiken ryggen och började att på svarta
taflan rita upp en karta öfver Amerika såsom
åskåd-ningsmateriel för förhöret i geografi. Men med
sin darrande hand hade han föga framgång, och ett
kväfdt fnissande hördes i salen. Han visste, hur det
var fatt, och ville förbättra sitt verk; han suddade ut
linjerna och gjorde om dem, men han endast
vanställde dem ännu mera, och fnissandet blef tydligare.
Han ägnade nu all sin uppmärksamhet åt arbetet,
liksom fast besluten att icke låta nedslå sig af åtlöjet.
Han kände allas blickar riktade på sig; han inbillade
sig, att han lyckades, och likväl fortfor fnissandet.
Det tilltog till och med alldeles tydligt, och detta
icke utan skäl. Of vanför var en vind, med en
lucka rätt öfver lärarens hufvud; genom denna kom
en katt nedsväfvande, hängande på ett snöre kring
bakdelen. Kring hufvud och käkar hade bundits
en trasa för att förebygga jamning. Medan katten
långsamt sjönk ned, böjde den sig uppåt och försökte
hugga klorna i snöret men svängde ned igen och högg
klorna i tomma luften. Fnissandet blef starkare och
starkare, katten var nu endast sex tum från den i sinkartritning helt uppgående lärarens hufvud; lägre,
lägre, ännu litet till — och djuret högg sina ursinniga
klor i hans peruk, höll väl fast den och hissades i
samma ögonblick has igt upp genom luckan,
fortfarande i besittning af segerbytet! Och hur skönt
utstrålade icke ljuset från lärarens kala hjässa, som
skyltmålarens gosse hade förgyllt!<br /><br />

Detta af slutade sammankomsten. Gossarna voro
hämnade. Ferierna hade börjat.<br /><br />

Anmärkning. De i det föregående anförda
»uppsatserna» äro oförändrade tagna ur en bok, kallad »Prosa
och Poesi af en kvinna i Västern», men de äro alla noga
i öfverensstämmelse med skolflicksmönstret och alltså
trognare än en blott efterhärmning kunde ha varit.Tom gick in i det nya sällskapet »Ynglingarnes
nykterhetsförbund», lockad af den imponerande
glansen af dess ordensinsignier. Han aflade löftet
att icke röka, tugga eller svära, så länge han
tillhörde orden. Nu gjorde han en ny upptäckt,
nämligen att om man tar en persons löfte att icke göra
en sak, så är detta det säkraste sättet i världen att
väcka hans längtan att göra just denna sak. Tom
fann sig snart plågad af begäret att dricka och svära;
detta begär blef så starkt, att endast hoppet att snart
få visa sig i den röda gördeln afhöll honom från
att utträda ur orden. Fjärde juli nalkades; men han
uppgaf snart denna dag — uppgaf den, innan han
burit sina bojor längre än fyrtioåtta timmar, och fäste
sina förhoppningar vid den gamla domaren Frazer,
fredsdomaren, som tydligen låg på sitt yttersta och
som på grund af sitt höga ämbete skulle få en
storartad offentlig begrafning. Under tre dagars tid
var Tom djupt intresserad af domarens tillstånd och
begärlig efter underrättelser om detsamma. Ibland
steg hans hopp högt, så högt, att han tog fram sina
ordensinsignier och började repetera framför spegeln.
Men domarens tillstånd växlade på ett högst
nedslående sätt. Till sist förklarades han vara på
bättrings vägen, och sedan började hans
tillfrisknande. Tom var förargad, kände sig till och med
förorättad; han lämnade genast in sin ansökan om
utträde ur orden, och samma natt fick domaren ettrecidiv och dog. Tom beslöt att aldrig mer lita på
en människa på detta sätt. Begrafningen var ståtlig.
Ynglingarnes nykterhetsförbund paraderade med
en glans sådan, att den afgångna medlemmen kunnat
dö af afund.<br /><br />

Tom hade emellertid blifvi en fri gosse igen,
och det var värdt något. Han kunde nu dricka
och svära, men fann till sin förvåning, att han icke
brydde sig om det; det enkla förhållandet, att nu
intet hindrade honom att göra det, förtog begäret
och lockelsen.<br /><br />

Snart förvånade Tom sig öfver, att de så ifrigt
efterlängtade ferierna började trycka honom något
litet.<br /><br />

Han försökte att föra dagbok, men ingenting
hände på tre dagar, och så öfvergaf han det.<br /><br />

Det förnämsta af alla negersångarsällskap kom
till staden och gjorde uppseende. Tom och Joe
Harper bildade ett liknande sällskap och voro
lyckliga under två dagars tid.<br /><br />

Till och med den ärorika fjärde juli var på sätt
och vis misslyckad, ty det regnade häftigt; alltså
förekom icke någon procession, och den största man i
världen (såsom Tom hade antagit), herr Benton,
en verklig Förenta staternas senator, befanns vara
en fullkomlig missräkning, ty han var icke tjugufem
fot lång eller ens något ditåt.<br /><br />

En cirkus anlände. Gossarna lekte cirkus under
tre dagar efteråt i tält, gjorda af trasmattor —
in-trädesafgift: tre knappnålar för gossar, två för flickor<br /><br />

—	och sedan öfvergaf man cirkusleken.<br /><br />

En frenolog och en magnetisör kommo — och
gingo åter, lämnande staden efter sig tråkigare och
dystrare än någonsin.<br /><br />

Några barnbjudningar förekommo, men de voro
så få och så förtjusande, att de endast kommo
de bittra tomrummen dessemellan att kännas ännu
bittrare.<br /><br />

Becky Thatcher hade rest hem till Constanti-nople för att där tillbringa ferierna tillsammans med
sina föräldrar — så att lifvet erbjöd icke en enda
ljus sida.<br /><br />

Den förfärliga hemligheten angående mordet
på kyrkogården utgjorde ett ständigt elände; den
var som kräftan, så stadigvarande och smärtsam.<br /><br />

Sedan kom mässlingen.<br /><br />

I två långa veckor låg Tom som en fånge, död
för världen och dess händelser. Han var mycket
sjuk och likgiltig för allting. När han slutligen
kom på benen igen och svag och matt promenerade
genom köpingen, hade en ledsam ändring ägt rum
med allt och alla. En »andlig rörelse» hade
försiggått och alla människor hade blifvit »väckta»,
icke blott de fullvuxna, utan äfven gossar och
flickor. Tom gick omkring i det fåfänga hoppet att
finna ett enda syndigt ansikte, men mötte bara
missräkningar. Han fann Joe Harper i färd med att
studera ett Nya testamentet och vände sig bedröfvad
bort från det i hans tycke nedslående skådespelet;
han sökte upp Ben Rogers och fann honom på väg
till de fattiga med en korg full af religiösa småskrifter;
han jagade upp Jim Hollis, som fäste hans
uppmärksamhet på den kostliga välsignelse, som låg i den
varning, som genom mässlingen kommit honom
till del. Hvarje gosse, han mötte, ökade hans
nedslagenhet med en hel centner, och när han till sist i
sin förtviflan sökte en tillflykt i Huckleberry Finns
sköte och togs emot med ett bibelspråk, förkrossades
hans hjärta, och han smög sig hem och till sängs
och insåg, att han ensam i hela staden var för evigt
fördömd.<br /><br />

Och den natten rasade ett förfärligt oväder
med störtregn, hemska åskskrällar och oupphörliga,
bländande blixtar. Tom drog täcket öfver
huf-vudet och väntade i ångest och fasa på sin undergång;
ty han hyste icke skuggan af ett tvfvel, att allt
detta oväsen gällde honom. Han trodde, att han
pröfvat himmelns långmodighet ända till dess yt-tersta gräns, och att detta var följden. Han skulle
kanske ansett det för ett slöseri med ståt och
ammunition, om man dödat en vägglus med ett batteri
artilleri, men han fann intet orimligt i tillställandet
af ett sådant kostsamt oväder för att pränga bort
marken under ett sådan litet kryp som han.<br /><br />

Småningom rasade stormen ut och dog utan
att ha uppfyllt sitt ändamål. Gossens första
in-gifvelse var att känna sig tacksam och bättra sig;
hans andra var att vänta därmed och icke göra sig
någon brådska — ty kanske skulle det icke bli några
fler oväder.<br /><br />

Dagen därpå voro läkarna åter hos honom;
Tom hade fått recidiv. De tre veckor han tillbragte
i sängen, syntes honom en evighet. När han
slutligen fick gå ut igen, var han knappast tacksam öfver
att ha blifvit räddad, ty han kom ihåg hur ensam
han nu var, utan kamrater och så godt som
alldeles öfvergifven. Han dref likgiltigt omkring på
gatorna och fann Jim Hollis som bäst tjänstgörande
som domare i en ungdomlig domstol, där man höll
på att döma en katt för mord i närvaro af dess offer,
en fågel. Han upptäckte Joe Harper och Huck
Finn, som i en gränd höllo på och åto en stulen melon.
Stackars gossar, de, liksom Tom, hade fått recidiv!Slutligen uppfriskades den sömniga atmosfären,
och det på ett kraftig sätt. Rättegången angående
mordet på kyrkogården började. Det blef genast det
förhärskande samtalsämnet i staden och upptog
allas uppmärksamhet. Tom kunde icke undslippa
det. Hvarje omnämnande af mordet sände en
rysning genom hans hjärta, ty hans dåliga samvete
och hans fruktan nästan öfvertygade honom, att
dessa yttranden, så att han hörde dem, endast voro
för att »känna honom på pulsen»; han förstod
visserligen icke, hur någon kunde misstänka honom
för att veta något om brottet, men likväl kunde han
icke känna sig lugn midt under allt detta prat. Det
höll honom i en ständig frossa. Han hade ett möte
med Huck på en enslig plats för att få ett samtal
med honom; det skulle bli honom en liten lättnad
att få lossa sin tungas band en stund och dela bördan
af sina bekymmer med en olyckskamrat. Dessutom
ville han förvissa sig om, att Huck förblifvit
tystlåten.<br /><br />

»Huck, har du nånsin sagt något åt någon?»<br /><br />

»Om hvad då?»<br /><br />

»Det där du vet.»<br /><br />

»Åh! — nej, det har jag naturligtvis inte.»<br /><br />

»Aldrig ett ord?»<br /><br />

»Nej, aldrig ett enda ord, så sant jag lefver.
»Hvarför frågar du det?»<br /><br />

»Jo, jag var rädd.»»Åh, Tom Sawyer, vi skulle inte lefva två dar
efter sen det blefve bekant, det vet du .»<br /><br />

Tom kände sig lugnare; han var tyst ett
ögonblick och frågade därpå:<br /><br />

»Säg, Huck, det skulle ju ingen af dom kunna
få dig att prata?»<br /><br />

»Få mig att prata? Åh, om jag ville ha det
där djäfvulska Halfblodet att komma och dränka
mig, så kunde di få mig att prata — på något annat
sätt går det inte.»<br /><br />

»Godt, det ä’ bra då. Vi ä nog säkra, tänker jag
så länge vi håller mun. Men låt oss ändå svära en
gång till, det ä’ alltid säkrare.»<br /><br />

»Gärna för mig.»<br /><br />

Så svuro de igen på ett hemskt högtidligt sätt.<br /><br />

»Hvad har du hört dom prata om, Huck?
Jag har hört en hel mängd.»<br /><br />

»Hvad jag hört dom prata om? Jo, det ä’ bara
Muff Potter, Muff Potter och Muff Potter hela tiden.
Det ä’ så att jag riktigt kallsvettas och bara önskar
att jag kunde gömma mig någonstans.»<br /><br />

»Just på samma sätt låter det kring mig. Han
kan nog hälsa hem, stackarn.»<br /><br />

»Tycker du inte ibland att det ä’ synd om honom?»<br /><br />

»Nästan alltid — nästan alltid. Han duger
inte till stort, det kräket, men så har han heller
aldrig gjort någon något för när. Han fiskar lite
för att få pengar att supa sig full för och går mycket
och slår dank; men herre gud, det gör vi ju alla —
åtminstone de flesta bland oss — präster och annat
så’nt folk. Men det ä’ inte utan att han ä’ ganska
snäll — han gaf mig en half fisk en gång, när det
inte fanns nog med fisk för två, och han har hjälpt
mig många gånger, när jag haft otur och inte fått<br /><br />

o<br /><br />

na t.»<br /><br />

»Ja, han har lagat drakar åt mig, Huck, och
knutit fast krokar vid min metref. Jag önskar vi
kunde få ut honom därifrån.»<br /><br />

»Inte kan vi få ut’en, inte. Det skulle förresten inte tjäna till nå’nting, för di skulle snart
hugga’n igen.»<br /><br />

»Ja, det skulle di. Men jag tycker det ä’
rysligt att höra dom skälla som hundar på’n, när han
aldrig har gjort — det där.»<br /><br />

»Det tycker jag med, Tom. Usch, jag har hört
dom säga, att han ser ut som den blodtörstigaste
kanalje i landet, och di förundrar sig öfver att han
aldrig blifvit hängd förut.»<br /><br />

»Ja, så låter det jämt och ständigt. Jag har
hört dom säga, att om han skulle bli frikänd, så
skulle di lyncha honom.»<br /><br />

»Det skulle dom nog också.»<br /><br />

Gossarnas samtal varade länge, men skänkte
dem föga tröst. När mörkret föll på, befunno de
sig i grannskapet af det lilla för sig själft liggande
fängelset och ströko omkring där, kanske i den
obestämda förhoppningen, att något skulle inträffa,
som kunde undanröja svårigheterna för dem. Men
intet hände; hvarken någon ängel eller god fe tycktes
intressera sig för denna af otur förföljda fånge.<br /><br />

Gossarna gjorde hvad de gjort ofta förut —
gingo fram till fönstergallret och gåfvo Pott tobak
och svafvelstickor. Han befann sig på nedra botten,
och ingen fångvaktare var där.<br /><br />

Hans tacksamhet för deras gåfvor hade alltid
förut fallit tungt på deras samveten — denna gång
smärtade den dem djupare än någonsin. De kände
sig i högsta grad fega och falska, då Potter sade:<br /><br />

»Ni har varit rysligt snälla mot mig, gossar —
hyggligare än nå’n annan i sta’n. Och jag glömmer
det inte, nej, det gör jag inte. Ofta tänker jag
som så: »Jag brukade laga alla pojkarnas drakar
och saker och visa dom, hvar det bästa fisket fanns,
och göra dom alla tjänster jag kunde, och nu, när
gamle Muff råkat illa ut, har di alla glömfen, men
inte Tom och inte Huck — di glömmer honom inte,
och jag glömmer inte dom.’ Ja, gossar, jag har
gjort en ryslig sak — full och tokig var jag, när detskedde, det ä’ det enda sättet, hvarpå jag kan
förklarad — och nu kommer jag att få dingla i
galgen för det, och det ä’ rättvist. Rättvist och bäst
också, tänker jag; jag hoppas det åtminstone. Men
låt oss inte tala om det nu. Jag vill inte göra er
ledsna, för ni har varit vänliga mot mig. Men
hvad jag vill säga ä\ att låt ni bli att nånsin supa er
fulla, så slipper ni att komma hit. Ställ er lite
längre åt väster; så där ja, det ä’ en sådan glädje att
se vänliga ansikten, när man ä’ i en så svår knipa,
och det kommer ingen annan hit än ni. Goda,
vänliga ansikten — goda, vänliga ansikten! Stig
upp på hvarandras rygg i tur och ordning, så att
jag får vidröra er. Så där ja! Låt oss skaka hand<br /><br />

—	era händer kan komma genom gallret, men mina ä’
för stora. Små händer och klena — men di har
hjälpt Muff Potter mycke’ ändå, och di hjälpte’n
nog mer, om di kunde.»<br /><br />

Tom kände sig riktigt olycklig, då han gick
hem, och hans drömmar den natten voro fulla af
fasor. Under de två närmast följande dagarna
strök han omkring i närheten af rådhuset, lockad af
ett nästan omotståndligt begär att gå in, ehuru han
tvang sig att stanna utanför. Huck gjorde samma
erfarenhet. De undveko hvarandra afsiktligt; båda
aflägsnade sig emellanåt, men samma hemska
trollmakt förde dem alltid tillbaka efter en stund. Tom
höll öronen öppna, när några dagdrifvare sakta
kommo ut från domstolslokalen, men nyheterna
voro utan undantag nedslående: den stackars Potter
insnärjdes allt obevekligare. Vid slutet af andra
dagens förhandlingar sades allmänt i köpingen, att
Indian-Joes vittnesmål stod fast och orubbadt, och
att det icke led minsta tvifvel, hvad juryns utslag
skulle bli.<br /><br />

Tom var ute sent den natten och gick in genom
fönstret för att lägga sig. Han var i ett
fruktans-värdt upprördt tillstånd; det dröjde timmar, innan
han kunde somna. Hela staden strömmade tillrådhuset följande morgon, ty detta var den stora
dagen; båda könen voro lika talrikt representerade
bland de packade åhörarna. Efter lång väntan
trädde juryn in och intog sina platser; kort därefter
fördes Potter in i bojor, blek och aftärd, blyg och
hopplös, och fick en plats så att alla nyfikna blickar
kunde stirra på honom; icke mindre märkbar var
Indian-Joe, med samma stela, känslolösa min som
vanligt. Efter ännu en kort väntan anlände domaren,
och sheriffen förklarade, att sessionen skulle börja.
Därpå följde de vanliga hviskningarna mellan
advokaterna och hopsamlandet af papper. Dessa
en-skildtheter och de åtföljande dröjsmålen åstadkommo
en förberedelsens atmosfär, som hade något på
samma gång verkningsfullt och bedårande.<br /><br />

Nu uppropades ett vittne, som intygade, att
han funnit Muff Potter tvättande sig i ån tidigt
samma morgon, som mordet upptäcktes, och att denne
genast smugit sig bort. Efter ytterligare några
frågor sade allmänna åklagaren till
försvarsadvokaten :<br /><br />

»Förhör vittnet!»<br /><br />

Fången lyfte upp blicken men sänkte den genast
igen, då hans advokat svarade:<br /><br />

»Jag har inga frågor att göra vittnet.»<br /><br />

Nästa vittne intygade upptäckten af knifven
bredvid liket. Allmänna åklagaren sade liksom förut
till försvarsadvokaten:<br /><br />

»Förhör vittnet!»<br /><br />

»Jag har inga frågor att göra vittnet», svarade
försvarsadvokaten.<br /><br />

Ett tredje vittne tog på sin ed, att han ofta sett
knifven i Potters ägo.<br /><br />

»Förhör vittnet!»<br /><br />

Potters försvarare afstod från att höra det.<br /><br />

Åhörarnas miner började förråda missnöje.
Ämnade denna rättsadvokat kasta bort sin klients
lif, utan att göra minsta ansträngning att rädda det?<br /><br />

Flera vittnen intygade Potters misstänkta upp-<br /><br />

Tom Saivyer.<br /><br />

12förande, då han fördes till mordplatsen; dessa
vittnen fingo afträda, utan att ha blifvit korsförhörda
af försvarsadvokaten.<br /><br />

Hvarje detalj af de för Potter graverande
förhållandena på kyrkogården den där förmiddagen,
som alla närvarande så väl kommo ihåg, framhölls
af trovärdiga vittnen, men icke ett enda af dessa
vittnen förhördes af Potters advokat. Åhörarnas
häpnad och ogillande gåfvo sig luft i ett mummel,
som framkallade en tillrättavisning från domaren.
Nu yttrade allmänna åklagaren:<br /><br />

»Genom] de beedigade vittnesmålen af dessa
medborgare, hvilkas blotta ord äro höjda öfver
alla tvifvel, måste den olycklige, som här står inför
skranket, anses öfverbevisad om det fruktansvärda
brott, för hvilket han blifvit anklagad. Vi ha intet
vidare att tillägga och öfverlämna nu målet åt
domstolens afgörande.»<br /><br />

Ett stönande undslapp den stackars Potter och
han dolde ansiktet i händerna och vaggade sakta af
och an med kroppen, under det att en pinsam tystnad
rådde i salen. Många män voro rörda, många
kvinnors medlidande gaf sig luft i tårar. Den
anklagades advokat steg upp och sade:<br /><br />

»Herr ordförande för domstolen! I våra
yttranden, då denna rättegång började, framhöllo vi
vår afsikt att bevisa, att vår klient begått denna
fruktansvärda handling i ett otillräkneligt tillstånd,
framkalladt genom omåttligt förtärande af starka
drycker. Vi ha nu ändrat åsikt och komma icke
att framhålla denna försvarsgrund.» Därpå vände
han sig till vaktmästaren: »Ropa upp Thomas
Sawyer.»<br /><br />

Den största förvåning, som om man icke trodde
sina egna öron, visade sig i hvarje ansikte i salen,
Potters icke undantaget; alla blickar fästes med
undrande intresse på Tom, när han steg fram till
skranket. Gossen såg förvirrad ut, ty han var svårt
skrämd. Han fick af lägga eden.»Thomas Sawyer, hvar befann du dig den
sjuttonde juni omkring midnatt?»<br /><br />

Tom kastade en blick på Indian-Joes järnhårda
ansikte, och hans tunga svek honom. Publiken
lyssnade andlöst, men orden nekade att komma.
Efter några ögonblick återvann dock gossen litet af
sin styrka och lyckades lägga tillräckligt däraf i
rösten för att åtminstone en del af publiken kunde
höra:<br /><br />

»På kyrkogården!»<br /><br />

»Var god och tala litet högre. Var inte rädd.
Alltså, du befann dig ...»<br /><br />

»På kyrkogården.»<br /><br />

Ett föraktfullt leende flög öfver Indian-Joes
ansikte.<br /><br />

»Var du någonstädes i närheten af Horse
Williams graf.»<br /><br />

»Ja, herr domare.»<br /><br />

»Tala en liten smula högre. — Hur nära den var<br /><br />

du?»<br /><br />

»Så nära som jag ä’ herr domaren.»<br /><br />

»Var du dold eller inte?»<br /><br />

»Jag var dold.»<br /><br />

»Hvar?»<br /><br />

»Bakom almarna, som står bredvid graf ven.»<br /><br />

Indian-Joe ryckte till, ehuru knappast märkbart.<br /><br />

»Var någon med dig?»<br /><br />

»Ja, jag hade gått dit tillsammans med ...»<br /><br />

»Vänta — vänta ett ögonblick, säg inte din
följeslagares namn, vi kommer till det sedan. Bar du
någonting med dig dit?»<br /><br />

Tom tvekade och såg förlägen ut.<br /><br />

»Säg ut, min gosse — var inte ängslig.
Sanningen är alltid värd aktning. Hvad bar du dit?»<br /><br />

»Bara en — en — död katt.»<br /><br />

I salen hördes ett fnissande, som af rätten
tystades ned.<br /><br />

»Vi ska framlägga skelettet af denna katt. Nu,
min gosse, tala om för oss allt som hände — talaom det alldeles som du själf vill — hoppa inte öfver
någonting och var int rädd.»<br /><br />

Tom började, först tveksamt, men i samma mån
som han värmdes af ämnet, flöto hans ord allt lättare
och lättare; efter en liten stund hördes intet annat
ljud än hans egen röst. Hvarje öga var riktadt på
honom, med öppen mun och återhållen andedräkt
hängde åhörarna vid hans läppar, glömmande allt
annat och medryckta af det omotståndligt fängslande
i den hemska berättelsen. Spänningen hos deras
upprörda känslor, som icke fingo ge sig luft på något
sätt, nådde höjdpunkten, då gossen sade: »Och då
doktorn slog till med brädstumpen och Muff Potter
stöp, sprang Indian-Joe fram med knifven och . . .»<br /><br />

Huj! Snabb som blixten flög halfblodet fram
till ett fönster, banande sig väg genom alla, som stodo
i vägen, och försvann!Tom var ännu en gång en lysande hjälte — de
gamlas gunstling, de ungas afund. Hans namn till
och med förevigades i tryck, ty köpingens tidning
prisade honom. Det fanns folk, som trodde, att han
en gång skulle bli president, om han undslapp galgen.<br /><br />

Det gick som det brukar gå, den ombytliga,
tanklösa världen s öt nu Muff Potter till sitt bröst
och kelade med honom, lika öfverdrifvet som den
förut skymfat honom. Detta slags uppförande
länder dock världen tilj ära, därför är det orätt att
klandra det.<br /><br />

Tom hade dagar af glans och jubel, men hans
nätter voro en fasans tid. Indian-Joe kom och
förgiftade alla hans drömmar, och alltid stod domen
att läsa i hans blick. Det fanns knappt något så
frestande, att det nu kunde förmå gossen att gå ut efter
mörkrets inbrott. Den stackars Huck befann sig i
samma tillstånd af elände och förskräckelse, ty Tom
hade talat om hela äfventyret för försvarsadvokaten
aftonen före den stora rättegångsdagen, och Huck
var full af fruktan, att den del han haft i saken
ännu kunde sippra ut, om än Joes flykt besparat
honom obehaget att, äfven han, vittna inför rätten.
Den stackars gossen hade visserligen fått
advokatens löfte om tystnad, men hvad mera för det?
Sedan Toms pinade samvete drifvit honom att på
aftonen uppsöka advokaten och pressat en
fasansfull berättelse från läppar, som varit förseglademed den hemskaste och fruktansvärdaste bland
eder, var Hucks förtroende till mänskligheten nära
nog tillintetgjordt. Muff Potters tacksamhet
framkallade hvarje dag på nytt Toms glädje öfver att ha
talat, men hvarje natt önskade han, att han icke
brutit sin tungas insegel. Än fruktade Tom, att man
aldrig skulle få fatt i Joe, än att man skulle få det;
han var öfvertygad om att han aldrig skulle kunna
andas lugnt igen, förrän den mannen var död och han
hade sett hans lik.<br /><br />

Belöningar hade blifvit utfästa för hans
gripande, landet hade genomsökts i alla riktningar,
men ingen Indian-Joe hade man funnit. Ett
sådant där allvetande och skräckinjagande underdjur,
en detektiv, anlände från St. Louis, snokade omkring,
ruskade på hufvudet, såg vis ut och hade det slags
förvånansvärda framgång, som medlemmarna af
detta skrå vanligen ha. Det vill säga, han fann en
»ledtråd». Men man kan icke hänga en »ledtråd»
för mord, och följaktligen, när detektiven var färdig
och hade rest hem, kände Tom sig fullkomligt lika
osäker som förut.<br /><br />

De långa dagarna förflöto småningom, och hvar
och en af dem minskade något litet tyngden af hans
ångest.I hvarje rätt konstruerad gosses lif kommer en
tid, då han känner en rasande längtan att gå
någonstans och gräfva efter en dold skatt. Denna längtan
kom en dag plötsligt öfver Tom. Han rusade ut för
att finna Joe Harper, men utan framgång. Sedan
sökte han Ben Rogers, men han hade gått ut och
fiskat. Strax därpå stötte han på Huck Finn med
Röda handen. Huck skulle passa utmärkt. Tom
förde honom till en undangömd plats och
framställde saken i förtroende. Huck befanns villig.
Huck var alltid villig att låna sin hand åt företag,
som erbjödo förströelse och icke fordrade kapital, ty
han hade ett brydsamt öfverflöd på det slags tid,
som icke är pengar.<br /><br />

»Hvar ska’ vi gräfva, Tom?» sade Huck.<br /><br />

»Å, mest hvar som helst.»<br /><br />

»Jaså, ä’ det doldt öfverallt?»<br /><br />

»Nej bevars, det ä’ det inte. Det ä’ doldt på
rysligt egendomliga ställen, Huck — ibland på öar,
ibland i ruttna kistor midt under ändan af en gren
på någon gammal multnad trädstam, just där
skuggan faller vid midnatt, men mest under golfvet i
spök-hus.»<br /><br />

»Hvem gräfver ned det?»<br /><br />

»Kors, röfvare, förstås — hvem tror du eljest
det skulle vara? Söndagsskolsuperintendenter
kanhända?»»Ja, inte vet jag. Men så mycke’ vet jag, att
vore det mitt, så inte gräfde jag ner det, utan jag
skulle roa mig för det och ha lifvadt värre.»<br /><br />

»Jag med; men så gör inte röfvare, di gömmer
det alltid och lämnar det kvar.»<br /><br />

»Kommer di och hämtar det sedan?»<br /><br />

»Nej, di tänker göra det, men vanligtvis
glömmer di bort märkena, eller också dör di. I alla fall
ligger det där en lång tid och blir rostigt; och i
tidernas längd hittar någon ett gammalt gulnadt
papper, som säger hur man ska’ känna igen märkena<br /><br />

—	ett papper som det tar en hel vecka att uttyda,
för det ä’ mest tecken och hyroglyfer.»<br /><br />

»Hyro ... — hva’ för slag?»<br /><br />

»Hyroglyfer — bilder och gubbar, förstår du,
som inte tycks betyda ná’nting.»<br /><br />

»Har du ett tocke där papper, Tom?»<br /><br />

»Nej.»<br /><br />

»Nå, hur ska’ du då kunna finna ut märkena?»<br /><br />

»Jag behöfver inga märken. Di begrafver
alltid skatten under någe hus, som det spökar i, eller på
en ö eller under en rutten trädstam, som har en
utskjutande gren. Nåja, vi har ju försökt Jacksons ö ett
slag, och vi kan försöka den om igen någon gång;
och så har vi det gamla spökhuset däroppe vid
brän-neriet och en hoper murkna trädstammar — hela
lass.»<br /><br />

»Finns det under dom alla?»<br /><br />

»Det var tjockt! Nej, det gör det inte.»<br /><br />

»Hur ska’ du då kunna veta, hvilken vi ska’
lägga an på?»<br /><br />

»Vi lägger an på dom hela bunten.»<br /><br />

»Men, Tom, det kommer att ta hela sommaren.»<br /><br />

»Nå än sen då? Anta’ att du hittar en
järngryta med hundra dollars i, alla rostiga och trefliga,
eller en kista full med diamanter — hva’ sägs om det?»<br /><br />

Hucks ögon lyste.<br /><br />

»Det vore muntert, så muntert jag kunde önska.Låt mig bara få de hundra dollarslantarna, och jag
bryr mig inte ett dugg om diamanterna.»<br /><br />

»Ja visst, ja — men var säker på att jag tänker
inte kasta bort några diamanter. Somliga af dom
ä’ värda tjugu dollar stycket, och det finns knappast
någon, som inte ä’ värd åtminstone en dollar.»<br /><br />

»Nej, säger du det!»<br /><br />

»Javisst — det kan hvem som helst säga dig.
Har du aldrig sett nå’n, Huck?»<br /><br />

»Inte det jag kan påminna mig.»<br /><br />

»Å, kära du, kungar har hela högar af dom.»<br /><br />

»Men jag känner inga kungar, Tom.»<br /><br />

»Nej, det kan jag tänka mig. Men om du
komme till Europa, så finge du se en hel hög af dom
löpa omkring.»<br /><br />

»Löper di omkring?»<br /><br />

»Löper omkring? — du ä’ vriden! Nej.»<br /><br />

»Nå, hvarför sa’ du det då?»<br /><br />

»Äh! Jag bara mente, att du finge se dom —
inte löpa omkring, förstås — hva’ skulle de göra
det för? Men jag menar, att du finge se dom — i
allmänhet, förstår du, lite här och lite där. Alldeles
som den där gamla puckelryggiga Richard.»<br /><br />

»Richard — hva’ ä’ hans tillnamn?»<br /><br />

»Han hade inte något tillnamn. Kungar har
bara ett förnamn.»<br /><br />

»Inte!»<br /><br />

»Jo, säger jag dig!»<br /><br />

»Nåja, gärna för mig, om di tycker om’et;
men inte skulle jag vilja vara kung och bara ha ett
förnamn, alldeles som en nigger. Men säg — hvar
ska’ vi gräfva först?»<br /><br />

»Ja, jag vet inte. Om vi skulle börja med den
gamla murkna trädstammen i backen på andra sidan
Bränneriån?»<br /><br />

»Det ä’ jag med om.»<br /><br />

Alltså skaffade de sig en trasig hacka och en
spade och gåfvo sig af på sin halfmilsvandring. Dekommo fram varma och andtrutna och kastade sig ned
i skuggan af en alm för att hvila och röka.<br /><br />

»Det här tycker jag ä’ bussigt», sade Tom.<br /><br />

»Det tycker jag med.»<br /><br />

»Säg, Huck, om vi hittar en skatt här, hva’
tänker du göra med din andel?»<br /><br />

»Å, jag ska’ ha mig ett par bakelser och saft
och vatten hvarendaste dag, och så ska' jag gå på
hvarendaste cirkus, som kommer till sta’n. Nog
ska' jag ha lifvadt, det vill jag lofva.»<br /><br />

»Jaså, tänker du inte spara någe af det?»<br /><br />

»Spara? Hvad skulle det tjäna till?»<br /><br />

»Kors, för att ha nå’nting att lefva af längre
fram.»<br /><br />

»Det tjänar ingenting till. Då kommer far
min tillbaks hit till sta’n en vacker dag och lägger
vantarna på hela surfven, om inte jag raskar på, och
var säker på att det står inte länge på, förrän han
gjort af med alltsammans. Hva’ ämnar du göra
med ditt, Tom?»<br /><br />

»Jag ska’ köpa mig en ny trumma och en riktig
sabel och en röd halsduk och en doggvalp, och så
ska’ jag gifta mig.»<br /><br />

»Gifta dig!»<br /><br />

»Just det, ja.»<br /><br />

»Tom, du ... du måtte inte vara riktigt klok.»<br /><br />

»Vänta, så får du se.»<br /><br />

»Men, Tom, det ä’ det dummaste du kan göra.
Se på far min och mamma. Tala om att slåss — di
gjorde aldrig annat. Jag minns det mycket väl.»<br /><br />

»Än sen då! Den flickan jag gifter mig med
slåss inte.»<br /><br />

»Tom, jag tänker att di ä’ alla likadana, alla
rifver di ögonen ur en. Tänk du öfver en gång till,
jag försäkrar dig det ä’ det bästa. Hvad heter
jäntan?»<br /><br />

»Det ä’ inte nå’n jänta — det ä’ en flicka.»<br /><br />

»Det ä’ detsamma, skulle jag tro; somligasäger jänta, andra flicka — det ä’ lika rätt
bägge-dera. I alla fall, hva’ heter hon, Tom?»<br /><br />

»Det ska’ jag tala om längre fram — inte nu.»<br /><br />

»Jaså — nå, lika bra. Det ä’ bara det, att om
du gifter dig, så blir jag ensammare än nånsin.»<br /><br />

»Nej vars, du ska’ komma och bo hos mig. Låt
oss nu stiga upp och börja gräfva.»<br /><br />

De arbetade och svettades en halftimme. Intet
resultat. De trälade ännu en halftimme.
Fortfarande intet resultat. Huck sade:<br /><br />

»Gräfver di alltid ner det lika djupt som här?»<br /><br />

»Ibland — inte alltid. Vanligtvis inte. Vi
har nog inte träffat på rätta stället.»<br /><br />

De valde ett nytt ställe och började om igen.
Arbetet gick nu något trögare, men de gjorde dock
framsteg. De knogade på en stund under tystnad;
till sist stödde Huck sig på spaden, torkade med
rockärmen svettpärlorna ur pannan och sade:<br /><br />

»Hvar tänker du gräfva, när vi ä’ färdiga här?»<br /><br />

»Jag tycker vi borde försöka under det gamla
trädet därborta på Cardiff Hill, bakom änkefru
Douglas’ hus.»<br /><br />

»Ja, det ä’ nog ett bussigt ställe. Men tror du
inte, att änkan tar ifrån oss hvad vi hittar, Tom?
Det ä’ på hennes mark.»<br /><br />

»Hon skulle ta det från oss! Ja, kanske hon
försöker. Men den, som hittar dolda skatter, ä’
också ägare till dom, sak samma på hvems mark
det ä’.»<br /><br />

Detta var tillfredsställande. Arbetet fortgick.
Om en stund sade Huck:<br /><br />

»Fanken, vi måste vara på orätt ställe igen.
Hvad tror du?»<br /><br />

»Det ä’ rysligt besynnerligt, Huck, jag kan inte
förstå det. Ibland lägger trollpackor sig emellan,
jag tänker det ä’ hela sjukan nu.»<br /><br />

»Prat! Inte har trollpackor någon makt vid
dagsljus, inte.»<br /><br />

»Nej, det ä’ sant, det tänkte jag inte på. Åh, jagvet hur det ä’! Så’na träskallar vi ändå ä’! Man
måste ta reda på hvar den utskjutande grenens
skugga faller vid midnatt, och där ska’ man gräfva.»<br /><br />

» Åt skogen med alltihop, då har vi stått här och
knogat för inte’! Och så måste vi tillbaks hit på
natten. Det ä’ en fasligt lång väg Kan du slippa
ut?»<br /><br />

»Jag ska' slippa ut. Vi måste göra det i natt
också, för om någon upptäcker groparna här, så
vet han genast hvad det ä’ fråga om och börjar leta.»<br /><br />

»Det ä’ bra, då kommer jag till dig och jamar i
natt.»<br /><br />

»Ja. Verktygena gömmer vi här i buskarna så
länge.»<br /><br />

Gossarna återkommo den natten på utsatt tid;
de sutto och väntade i dunklet. Det var en kuslig
plats och en timme, som gamla sägner gjort
högtidlig. Andar hviskade bland de prasslande löfven,
spöken lurade i mörka vinklar och vrår, en hunds dofva
skall hördes på afstånd, en uggla svarade med sina
graftoner. Gossarna kände sig beklämda af dessa
högtidliga saker och samtalade obetydligt.
Småningom antogo de klockan vara tolf; de sågo efter,
hvar skuggan föll, och begynte gräfva. Deras hopp
började stiga. Deras intresse växte och deras flit
höll jämna steg därmed; gropen blef allt djupare
och djupare, men hvarje gång hackan slog emot
något hårdt föremål och kom deras hjärtan att
klappa häftigare, ledo de en ny missräkning. Det
var en sten eller en rot. Till sist sade Tom:<br /><br />

»Det ä’ inte värdt, Huck, vi ä’ på orätt spår
igen.»<br /><br />

»Det ä’ inte möjligt, vi gräfver ju just där
skuggan föll.»<br /><br />

»Jag vet det, men det ä’ ännu en sak.»<br /><br />

»Hvad då?»<br /><br />

»Jo, vi bara gissade oss till tiden. Troligtvis
var det för sent eller för tidigt »<br /><br />

Huck lät spaden falla.»Så ä’ det», sade han, »det ä’ hela olyckan.
Vi måste sluta med det här jobbet. Vi kan aldrig
säga tiden precis, och dessutom ä’ så’na här saker
alldeles för hemska midt i natten, med troll och
gastar dansande kring en. Jag känner alldeles
som om någon vore bakom mig hela tiden, och jag
törs inte vända mig om och se efter, för det kan
vara andra framför mig, som bara väntar på
tillfälle. Det har krupit i hela kroppen på mig, ända
sen jag kom hit.»<br /><br />

»Ja, ungefär så har jag känt mig också, Huck.
När di gräfver ner en skatt under ett träd, så lägger di
nästan alltid en död människa bredvid för att
bevaka den.»<br /><br />

»Jesses då!»<br /><br />

»Ja, det gör di, det har jag alltid hört sägas.»<br /><br />

»Tom, jag tycker inte om att gå och stöka
mycke’, där det finns dödt folk. Förr eller senare
kommer di bestämdt i lufven på en.»<br /><br />

»Jag tycker inte om att störa dom, jag heller,
Huck. Tänk om den, som ligger här, skulle sticka
opp skall’n ur jorden och säga nå’nting!»<br /><br />

»Usch, tala inte på det viset, Tom, det ä’ för
rysligt.»<br /><br />

»Ja, visst ä’ det, Huck; jag känner mig själf
pin skral.»<br /><br />

»Du Tom, låt oss lämna den här platsen och
försöka på en annan.»<br /><br />

»Kör för det, det ä’ nog bäst.»<br /><br />

»Men hvar?»<br /><br />

Tom funderade ett ögonblick och svarade därpå:<br /><br />

»Spökhuset — det ä’ styft.»<br /><br />

»Tusan ock! Jag tycker inte om spökhus,
Tom. Usch, det ä’ mycket värre ändå än dödt
folk. Dödt folk talar kanske, men di smyger sig
åtminstone inte på en i spökkostym, då man minst
anar det, och kikar en öfver axeln och skär tänderna,
som spöken gör. Jag kunde aldrig stå ut me’t,
Tom, och det kan ingen annan heller.»»Ja men, Huck, spöken går bara omkring om
nätterna — di kan inte hindra oss från attj gräfva
där på dagen.»<br /><br />

»Det ä’ sant. Men du vet mycket väl, att
ingen människa vill komma i närheten af det där
spökhuset hvarken dag eller natt.»<br /><br />

»Ja, men det ä’ egentligen därför, ser du,
att ingen gärna kommer i närheten af en plats, där
någon blifvit mördad. Men man har aldrig sett
något märkvärdigt i det där huset under natten —
bara några blå ljuslågor fladdra förbi fönstren —
men inga riktiga spöken.»<br /><br />

»Men där du ser så’na där blå ljuslågor fladdra
omkring, Tom, där kan du slå dig i backen på att
det finns ett spöke alldeles tätt bakom. Det ä’
klart som korfspad, för det ä’ bara spöken, som
begagnar så’na, förstår du.»<br /><br />

»Det har du rätt i. Men som di i alla fall inte
kommer dit på dagen, så vet jag inte hvarför vi
skulle vara rädda.»<br /><br />

»Nåja, vi ska’ försöka spökhuset, om du så
tycker , men nog får vi vara beredda på farliga saker.»<br /><br />

Gossarna hade under tiden kommit utför backen.
Där, midt i den månbelysta dalen framför dem,
låg huset som »det spökade» i, alldeles ensamt;
staketet omkring hade länge saknats, porttrappan var
alldeles öfverhöljd af ogräs, skorstenen hade fallit
i spillror, fönsterbågarna voro tomma, ett hörn af
taket hade störtat in. Gossarna stirrade dit ett
ögonblick, halft väntande att få se ett blått ljus fladdra
förbi något fönster; därpå togo de af långt åt höger
och lade en bred sträcka mellan sig och
spökhuset; och samtalande i låg ton, såsom stunden och
omständigheterna fordrade, begåfvo de sig hemåt
genom skogarna, som prydde baksidan af Cardiff Hill.Vid middagstiden följande dag anlände
gossarna till det murkna trädet; de kommo för att hämta
sina verktyg. Tom önskade otåligt att få gå till
spökhuset; Huck var måttligt ifrig och sade plötsligt:<br /><br />

»Hör’u, Tom, vet du hvad det ä’ för dag i dag?»<br /><br />

Tom gick tyst igenom veckans dagar och såg
därpå hastigt upp med förskräckt blick.<br /><br />

»Kors, det tänkte jag aldrig på, Huck!»<br /><br />

»Inte jag heller, men så kom det med ens för
mig, att det var fredag.»<br /><br />

»Förbaskadt förargligt! Man kan aldrig vara
nog försiktig, Huck. Vi kunde ha råkat i en snygg
knipa, om vi börjat ett så’nt arbete på en fredag.»<br /><br />

»Kunde? Säg hellre att vi hade gjort det! Finns
det några lyckodagar, så inte ä’ det fredagarna.»<br /><br />

»Det har hvar enda bonde reda på — du
inbillar dig väl aldrig att du ä’ den första, som kommit
underfund med det, Huck?»<br /><br />

»Har jag sagt det då, hva’? Och det ä’ inte nog
med att det ä’ fredag heller. Jag hade en rysligt
ruskig dröm i natt — jag drömde om råttor.»<br /><br />

»Nej! Det ä’ ett säkert tecken till olycka?
Slogs di?»<br /><br />

»Nej.»<br /><br />

»Det var då åtminstone bra, Huck. När di
inte slåss, ä’ det bara ett tecken, att olyckan ä* i
närheten, ser du; allt vi har att göra ä’ att hålla
skarp utkik och undvika den. Vi låter det härjobbet vara för i dag och leker i stället. Känner
du till Robin Hood?»<br /><br />

»Nej. Hvem ä’ Robin Hood?»<br /><br />

»Å, han var en af de största män, som nånsin
funnits i England — och den bäste. Han var
röf-vare.»<br /><br />

»Styft! Jag önskar jag vore det med. Hvem
röfvade han från?»<br /><br />

»Bara sheriffer och biskopar och rikt folk och
kungar och så’nt. Men han gjorde aldrig de fattiga
något för när. Dom älskade han och delade alltid
ärligt sitt byte med dom?»<br /><br />

»Kors en så’n hedersknyffel han måtte ha varit!»<br /><br />

»Jo, lita på det! Å, han var den ädlaste
människa, som nånsin funnits, det finns inga så’na nu
längre, det kan jag tala om för dig. Han kunde
klå hvilken karl som helst i England, med sin ena
hand fastbunden på ryggen ; och han kunde ta sin
idegransbåge och genomborra ett tiocentsstycke på
en fjärdingsvägs afstånd.»<br /><br />

»Hva’ ä’ en idegransbåge?»<br /><br />

»Jag vet inte — någe slags båge förstås. Och
träffade han slanten bara i kanten, så satte han
sig ner och grät — och svor. Ja, låt oss leka
Robin Hood — det ä’ lifvadt, må du tro. Jag ska’
lära dig.»<br /><br />

Därpå lekte de Robin Hood hela eftermiddagen
och kastade litet emellan längtande blickar ned på
spökhuset och gjorde någon anmärkning om
morgondagens utsikter och möjligheter där. När solen
började sänka sig i väster, begåfvo de sig på hemväg
tvärs öfver trädens långa skuggor och voro snart
utom synhåll bland skogarna på Cardiff Hill.<br /><br />

Tidigt på lördag eftermiddag voro gossarna
åter vid det murkna trädet. De rökte och pratade
en stund i skuggan och gräfde därpå litet i sin
senaste grop; icke med mycket hopp, utan endast
emedan Tom sade, att i så många fall folk hade
öfver-gifvit en skatt, sedan de kommit den sex tum nära,och sedan hade någon annan kommit dit och gräft
upp den med ett enda spadtag. Försöket
misslyckades likväl denna gång, så att gossarna togo sina
redskap på axeln och gingo sin väg, medvetna om
att icke ha lekt med lyckan utan uppfyllt allt hvad
man bör iakttaga, då man söker efter skatter.<br /><br />

När de kommo fram till spökhuset, funno de
den dödstystnad, som rådde där i det stekheta
solskenet, så hemsk och ryslig och platsens ensamhet
och ödslighet så tryckande, att de ett ögonblick
tvekade att våga sig in dit. Därpå smögo de sig
till dörren och tittade darrande in. De sågo ett
med ogräs öfvervuxet, golflöst och orappadt rum,
en gammal eldstad, fönster utan glas, en förfallen
trappa; och här och där och litet öfverallt hängde
sönderslitna och öfvergifna spindelnät. De gingo nu
in med häftigt bultande hjärtan, talade endast i
hviskningar, lyssnade för att uppfånga minsta ljud
och hade musklerna spända och färdiga till
ögonblickligt återtåg.<br /><br />

Sedan de hunnit göra sig litet förtroliga med
omgifningen, minskades deras fruktan, och de
ägnade platsen en kritisk och intresserad undersökning,
icke så litet beundrande sin egen djärfhet och äfven
förvånade öfver den. Därpå ville de kasta en
blick i andra våningen; detta var nära nog att
af-skära återtåget för sig, men de började trotsa
hvarandra, att våga göra det, och naturligtvis kunde
detta endast ha en följd — de kastade sina verktyg i
ett hörn och gingo upp. Där rådde samma tecken
till förfall. I ett hörn upptäckte de en skrubb,
som såg mystisk och lofvande ut, men löftet var
bedrägligt —. det fanns ingenting i den. Deras
mod hade nu återvändt, och de voro på väg att gå
ned och börja arbeta, då . . .<br /><br />

»5//» sade Tom.<br /><br />

»Hvad ä’ det?» hviskade Huck, bleknande af
fruktan.<br /><br />

»5//» Där! Hör du?»<br /><br />

Tom Sawyer.<br /><br />

13»Ja! O då! Låt oss lubba!»<br /><br />

»Var tyst! Rör dig inte ur fläcken! Di
kommer rakt på dörren!»<br /><br />

Gossarna sträckte ut sig på golfvet, med ögonen
tätt intill ett par kvisthål i plankorna, och lågo och
väntade i dödlig fruktan.<br /><br />

»Di har stannat — nej — di kommer — här
har vi dom. Hviska inte ett ord till, Huck! O,
min gud, jag önskar jag vore långt härifrån!»<br /><br />

Två män kommo in; båda gossarna tänkte:
»den ene ä’ den gamla, döfstumma spanjorn, som
visat sig i sta’n ett par gånger på senaste tiden —
den andre har jag aldrig sett förr.»<br /><br />

»Den andre» var en okammad trashank med
ingenting särdeles angenämt i sitt ansikte.
Spanjoren var insvept i en stor pläd — en serape; han
hade yfviga hvita polisonger, ett långt hvitt hår
föll ned under hans stora bredskyggiga hatt —
sombrero — och han bar gröna glasögon. När de
kommo in, talade »den andre» med låg röst; de satte
sig på golfvet, med ansiktet mot dörren och ryggen
mot väggen, och den talande fortsatte sina
anmärkningar. Hans sätt blef mindre försiktigt och
orden tydligare, under det han talade.<br /><br />

»Nej», sade han, »jag har tänkt öfver det,
och jag tycker inte om det. Det ä’ farligt.»<br /><br />

»Farligt!» grymtade den »döfstumma»
spanjoren till utomordentlig förvåning för gossarna.
»Din stackare!»<br /><br />

Denna röst kom gossarna att kippa efter andan
och skälfva. Det var Indian-Joes! De båda
karlarna voro tysta ett ögonblick, hvarpå Joe sade:<br /><br />

»Det kunde väl inte nå’nting vara farligare än
affär’n därborta — men ändå har den inte haft
några obehagliga följder.»<br /><br />

»Det ä’ stor skillnad — så långt uppför floden
och ingen annan boning i närheten. Det kommer
aldrig ens att bli bekant, att vi gjort något försök,
eftersom vi inte lyckades.»»Nå, men hvad kan väl vara farligare än att
komma hit på dagen? Hvem som ser oss måste
misstänka oss.»<br /><br />

»Det vet jag. Men efter det där dumma
företaget fanns det ingen ann’ plats så lämplig som den
här. Jag önskar att öfverge det här rucklet, jag
önskade det redan i går, men det fanns ju ingen
möjlighet att komma ut härifrån, medan di där
fördömda pojkbytingarna höll på och lekte på kullen
därborta, så att di tydligt kunde se oss.»<br /><br />

»Di dår fördömda pojkbytingarna» skälfde igen
under inverkan af detta yttrande, och de tänkte på
hur lyckligt det var, att de påmint sig, att det var
fredag, och att de beslutat sig för att vänta en dag.
I sitt hjärta önskade de, att de hade väntat ett år.
De två karlarna togo fram några födoämnen och
började äta; efter en lång och tankfull tystnad sade
Indian-Joe:<br /><br />

»Hör på, min gubbe, gå du tillbaks uppåt floden,
där du ä’ hemma. Vänta där, tills jag låter höra
af mig. Jag ska’ våga mig på att gå in i sta’n en
gång till och ta mig en titt. När jag tagit reda
på, hur landet ligger, och anser tiden inne, så gör vi
allt ändå det där ’farliga’ jobbet. Sedan till Texas!
Vi schappar dit tillsammans!»<br /><br />

De båda karlama tycktes nu vara öfverens.
Båda började gäspa, och Indian-Joe sade:<br /><br />

»Jag kan inte hålla ögona öppna, så sömnig ä’
jag! Det ä’ din tur att hålla vakt.»<br /><br />

Han kröp ihop bland ogräset och började snart
att snarka; hans kamrat ruskade på honom ett
par gånger, hvarpå han blef tyst. Det stod icke
länge på, förrän äfven vaktkarlen började nicka; hans
hufvud sjönk ned allt mer och mer, och snart
snarkade båda männen.<br /><br />

Gossarna drogo ett djupt, tacksamt andetag.
Tom hviskade:<br /><br />

»Nu ä’ tiden inne för oss — kom!»»Jag kan inte — jag skulle dö, om de vaknade»,
svarade Huck.<br /><br />

Tom sökte öfvertala honom — Huck stod emot.
Till sist steg Tom upp sakta och varsamt och gick
ensam. Men det första steg han tog kom det
bristfälliga golfvet att knarra så förskräckligt, att han
sjönk ned halfdöd af ångest. Han gjorde icke om
försöket. Gossarna lågo där och räknade de tröga
minuterna, tills det syntes dem, att tiden måste
vara slut och att evigheten grydde; därpå blefvo de
tacksamma att ändtligen se solen gå ned.<br /><br />

Nu tystnade den ene snarkaren. Indian-Joe
satte sig upp, stirrade sig omkring — log föraktligt åt
sin kamrat, hvars hufvud sjunkit ned mot hans knän<br /><br />

—	väckte honom med foten och sade:<br /><br />

»Du håller allt vakt på ett märkvärdigt sätt, du!»<br /><br />

»Skadar inte — ingenting har händt. Kors,
har jag verkligen sofvit?»<br /><br />

»Å, en liten stund bara! Men nu ä’ det allt
tid, att ge oss i väg, kamrat. Hvad ska’ vi göra med
den lilla kofva vi har i behåll?»<br /><br />

»Jag vet inte — kanske bäst att lämna det
här som vanligt; det ä’ inte värdt att ta det härifrån,
förr’n vi reser söderut. Sexhundra femtio i silfver
ä’ tungt att bära.»<br /><br />

: »Ja — det ä’ bra — det gör ingenting att vi får
gå hit en gång till.»<br /><br />

»Nej — men låt oss då komma på natten som
förr — det ä’ bättre.»<br /><br />

»Men vet du hva’, det kan dröja länge nog
innan rätta stunden kommer för den där affär’n;
olyckshändelser kan inträffa, platsen ä’ inte
särdeles bra — låt oss gräfva ner pluringarna, och det
djupt ändå.»<br /><br />

»Ett godt förslag», sade kamraten, gick till
motsatt sida af rummet, lyfte upp en af eldstadens
bakre stenar och tog fram en påse, som klingade
behagligt. Han tog ut tjugu eller trettio dollars för
egen räkning och lika mycket åt Indian-Joe ochlämnade därpå påsen åt denne, som nu låg på knä
i ett hörn och gräfde med sin bowieknif.<br /><br />

Gossarna glömde på ett ögonblick all den
fruktan och ångest de utstått. Med glupska ögon
följde de hvarje rörelse af de båda karlarna. Hvilken
lycka! Dess glans öfvergick allt hvad man kunnat
tänka sig! Sexhundra dollars var tillräckligt att
göra ett halft dussin gossar rika! Detta kunde
kallas att gräfva efter skatter under de lyckligaste
utsikter — ingen förarglig ovisshet om hvar man
skulle gräfva. De knuffade på hvarandra litet
emellan — vältaliga knuffar och lätta att förstå,
ty de menade helt enkelt: »Säg, ä’ du inte glad
öfver att vi ä’ här?»<br /><br />

Joes knif stötte emot något.<br /><br />

»Hvad nu då?» utbrast han.<br /><br />

»Hvad ä’ det?» frågade kamraten.<br /><br />

»En halfrutten bräda — nej, jag tror det ä’ en
kista. Kom hit och hugg i, så får vi se hvad det
ä’ för godt. . . Behöfs inte, jag har brutit ett hål.»<br /><br />

Han stack in handen och drog den tillbaka igen.<br /><br />

»Människa, det ä’ pengar!»<br /><br />

De två männen undersökte denna handfull
mynt. Det var guld! Gossarna ofvanpå voro lika
öfverraskade som de och lika förtjusta.<br /><br />

Joes kamrat sade:<br /><br />

»Låt oss raska på med det här. Det ligger
en gammal rostig hacka bland ogräset i hörnet på
andra sidan spisen — jag såg den alldeles nyss.»<br /><br />

Han sprang dit och hämtade gossarnas hacka
och spade. Indian-Joe tog hackan, betraktade den
noga, skakade på hufvudet, mumlade något för sig
själf och började därpå begagna den.<br /><br />

Kistan var snart uppgräfd. Den var icke
synnerligen stor; den var järnbandad och hade varit
mycket stark, innan de många åren skadat den.
Karlarna betraktade skatten en stund under salig
tystnad.»Kamrat, här finns tusentals dollars», sade
In-dian-Joe.<br /><br />

»Jag har alltid hört, att Murrels band brukade
hålla till här en sommar», anmärkte den obekante
karlen.<br /><br />

»Jag vet det, och jag menar att det här bevisar
det tydligt nog.»<br /><br />

»Nu behöfver du inte bry dig om den där andra
affären.»<br /><br />

Halfblodet rynkade pannan och svarade:<br /><br />

»Du känner inte mig. Åtminstone känner du
inte till hela den där saken. Det ä’ inte bara fråga
om stöld — det gäller hämnd!» tilläde han med en
otäck glöd i blicken. »Jag behöfver din hjälp till
det. När det ä’ gjordt — i väg då till Texas! Ge
dig nu af hem till din Nance och dina ungar och
vänta, tills jag låter höra af mig.»<br /><br />

»Nåja, må ske då, eftersom du ovillkorligen
vill ha det så. Hvad ska’ vi göra med det här —
gräfva ner det igen?»<br /><br />

»Ja!» (vild förtjusning ofvanpå). »Nej, vid
den store Sachem, nej!» (djup bedröfvelse ofvanpå).
»Jag hade så när glömt det — det ä’ färsk jord på
hackan här!» (Gossarna voro på ett ögonblick
sjuka af förskräckelse). »Hur har en hacka och
spade kommit hit? Hvarför ä’ det färsk jord på
dom? Hvilka ha burit hit dom — och hvart har di,
som gjort det, tagit vägen? Har du hört någon? —
sett någon? Hvad för slag! — gräfva ner det igen
och låta dom komma och se jorden upprifven? —
sällan! Nej, vi tar det till min håla.»<br /><br />

»Ja, naturligtvis! Det kunde vi ha tänkt på
förut. Du menar nummer ett?»<br /><br />

»Nej — nummer två — under korset. Det
andra stället ä’ dåligt — alltför vanligt.»<br /><br />

»Det ä’ bra. Det ä’ nästan tillräckligt mörkt
nu för att ge sig af.»<br /><br />

Indian-Joe steg upp och gick från fönster till
fönster och tittade ut försiktigt; därpå sade han:»Hvem kan ha burit hit di här verktygena?
Tror du det kan vara möjligt att di ä’ däroppe?»<br /><br />

Gossarnas andedräkt svek dem. Indian-Joe
lade handen på knifven, dröjde ett ögonblick
obeslutsam och gick därpå fram till trappan. Gossarna
tänkte på skrubben, men deras styrka var borta.
Stegen kommo knarrande uppför trappan — det
outhärdligt pinsamma i belägenheten väckte
gossarnas förlamade beslutsamhet — de voro i begrepp
att springa till skrubben, då de hörde brakandet af
ruttna bjälkar, och Indian-Joe hamnade på golf vet
bland spillrorna af den instörtade trappan. Han
steg upp under svordomar, och hans kamrat sade:<br /><br />

»Hvad ska’ allt det här tjäna till? Om det ä’
några och di ä’ däroppe, så låt dom stanna där<br /><br />

—	hvem bryr sig om det? Har di lust att hoppa
ner nu och råka i krakel, så mycket gärna! Om en
kvart ä’ det mörkt — låt dom sen följa oss, om di
vill, inte mig emot. Di som hyfvat in dom här
verktygen, det ä’ min tro, fick se en skymt af oss och
tog oss för spöken eller djäflar eller någe. Jag ger
mig tusan på att di springer ännu.»<br /><br />

Joe mumlade något; sedan gaf han sin vän rätt
i att de måste begagna det lilla dagsljus, som ännu
återstod, för att ordna sina saker och gå sin väg.
Strax därpå smögo de sig ut ur huset i den
tilltagande skymningen och styrde kosan mot floden med
sin dyrbara kista.<br /><br />

Tom och Huck stego upp, svaga men på samma
gång kännande en ofantlig lättnad, och stodo och
stirrade efter dem genom springorna mellan husets
stockar. Skulle de följa dem? Inte de — de voro
belåtna att åter komma ned på marken helskinnade
och att få bege sig hemåt vägen öfver backen. De
samtalade icke mycket, de voro för upptagna med
att hata sig själfva — hata den otur, som kommit
dem att bära dit hackan och spaden; hade icke de
varit, skulle aldrig Indian-Joe misstänkt något.
Han skulle ha dolt silfret tillika med guldet föratt bli liggande där, tills hans »hämnd» blifvit
ut-kräfd, och sedan skulle han haft den olyckan att
finna pengarna borttagna. Bittra, bittra otur, att
verktygen någonsin blifvit ditborna! De beslöto
att hålla ögonen på spanjoren, då han komme till
staden för att utspionera ett tillfälle att utföra sin
hämndplan, och följa honom till »nummer två»,
hvar nu detta kunde vara beläget. Därpå fick Tom
en förfärlig tanke:<br /><br />

»Hämnd? Tänk om han menar 055, Huck!<br /><br />

»Nej, tig!» sade Huck och nästan förlorade
sansen.<br /><br />

Sedan afhandlade de frågan, och när ds gingo
in i köpingen, delade båda den tron, att han
möjligen kunde mena någon annan — åtminstone att
han möjligen icke menade någon annan än Tom,
eftersom endast Tom vittnat.<br /><br />

Mycket, mycket liten tröst var det för Tom att
stå ensam i faran! Sällskap hade betydligt
förbättrat saken, tänkte han.Dagens äfventyr oroade i hög grad Toms
drömmar den natten. Fyra gånger hade han händerna
på den rika skatten, och fyra gånger krympte den
ihop till ett intet under hans fingrar, då sömnen
öfver-gaf honom och uppvaknandet återförde honom till
hans missödes hårda verklighet. Medan han låg där
på tidiga morgonen och påminde sig enskildheterna
af sitt stora äfventyr, märkte han, att de syntes
egendomligt matta och aflägsna, ungefär som om de
händt i en annan värld eller i en länge sedan
förfluten tid. Då föll det honom in, att själfva det stora
äfventyret måste vara en dröm! Det fanns ett
mycket starkt skäl för denna tanke, nämligen att
mängden af de mynt, han sett, var för stor för att
vara verklig. Han hade aldrig förr sett så mycket
som femtio dollars i en hög, och han liknade alla
andra gossar af samma ålder och ställning i lifvet,
i det han trodde alla omnämnanden af »hundraden»
och »tusenden» endast vara fantastiska talesätt,
och att inga sådana summor funnes till i världen.
Han hade aldrig ett ögonblick tänkt sig, att en så
stor summa som hundra dollars i klingande mynt
kunde befinna sig i någons ägo. Om man analyserat
hans föreställningar om dolda skatter, skulle man
funnit dem bestå af en handfull verkliga slantar och
en skäppa obestämda, lysande, ofattbara.<br /><br />

Men händelserna i hans äfventyr framstodo
småningom klarare och tydligare under eftertän-kandets nötning, så att han slutligen lutade åt det
intrycket, att när allt kom omkring det kanske ändå
icke varit en dröm. Denna ovisshet måste upphöra.
Han skulle kasta i sig en bit frukost och sedan söka
upp Huck.<br /><br />

Huck satt på relingen till en pråm, lät tanklöst
fotterna dingla i vattnet och såg rysligt ledsen ut.
Tom beslöt att låta Huck först föra saken på tal;
gjorde han det icke, så var ju detta ett bevis, att
hela äfventyret endast varit en dröm.<br /><br />

»Tjänis på dig, Huck!» började Tom.<br /><br />

»Tjänis på dig själf!» svarade Huck.<br /><br />

En minuts tystnad.<br /><br />

»Tom du, hade vi lämnat di där förbaskade
verktygena vid det utdöda trädet, så kulle vi nu haft
storkofvan. O, ä’ det inte rysligt!»<br /><br />

»Det ä’ således inte någon dröm, det ä’ inte
någon dröm! Jag önskar nästan att det hade varit
det, ta mig katten gör jag inte det!»<br /><br />

»Hva’ ä’ det, som inte ä’ en dröm?»<br /><br />

»Kors, *det där igår. Jag half t trodde att det
var det.»<br /><br />

»Jo, jag tackar jag för dröm! Hade inte
trappan gått i kras, skulle du fått se hur pass mycket
dröm det var. Jag har haft drömmar tillräckligt
hela natten och sett den där spanska satan med
plåsterlappen öfver ögat oupphörligt förfölja mig —
må tusan ta honom!»<br /><br />

»Ja, sedan — men först ska’ vi spåra upp’en
och snoka reda på pengarna!»<br /><br />

»Tom, vi får aldrig tag i’n. En människa har
inte mer än en gång i sitt lif tillfälle att komma
öfver en så’n hög med pengar, och det tillfället ä’ nu
förloradt för oss. Jag skulle i alla fall känna mig pin
skral, om jag fick se honom igen.»<br /><br />

»Ja, jag med, men jag skulle i alla fall bra gärna
vilja se honom och förfölja’n — till hans nummer
två.»<br /><br />

»Nummer två — ja, så var det. Jag har fun-derat på’t men kan inte bli klok på’t — hvad tror
du det kan vara för slag?»<br /><br />

»Ja, inte vet jag, det kan ingen människa bli
klok på. Men vet du hva’, Huck — kanske ä’ det
nummern på ett hus.»<br /><br />

»Inte, gosse! Inte i den här lilla skräpsta’n
åtminstone, här finns inga nummer.»<br /><br />

»Det har du rätt i. Låt mig fundera lite! Jo<br /><br />

—	det ä’ numret på ett rum — på ett värdshus,
förstår du!»<br /><br />

» Å, där har vi det! Här finns bara två värdshus,
vi kan snart få reda på’t.»<br /><br />

»Vänta här du, Huck, tills jag kommer tillbaka.»<br /><br />

Tom gaf sig genast i väg; han var icke angelägen
om Hucks sällskap på offentliga ställen. Han blef
borta en halftimme. Han hade utforskat, att på det
bästa värdshuset hade nummer två länge varit och
var ännu upptaget af en ung jurist. I det
anspråkslösare värdshuset var nummer två en gåta.
Värdshusvärdens unga son talade om, att det ständigt
hölls stängdt och att han aldrig såg någon gå in dit
eller komma ut annat än sent på kvällen; han visste
icke någon särskild orsak till detta förhållande, hade
känt sig något nyfiken, men icke mycket, och hade
begagnat sig af den hemlighetsfulla gåtan så till
vida, att han roat sig med tanken att det spökade
därinne. Han hade observerat, att det varit ljus
där föregående natt.<br /><br />

»Det ä’ hvad jag lyckats få reda på, Huck.
Det här ä’ nog det nummer två vi söker.».<br /><br />

»Ja, det ä’ det nog. Hur tänker du nu göra?»<br /><br />

»Låt mig se!»<br /><br />

Tom tog sig en grundlig funderare; därpå sade<br /><br />

han:<br /><br />

»Det ä’ så, ser du, att bakre ingången till det där
’nummer två’ ä’ den dörr, som vetter åt den lilla
smala gränden mellan värdshuset och det gamla
rucklet till tegelmagasin. Skaffa dig nu alla
dörrnycklar du kan komma öfver, så ska’ jag knycka alla tanthar, och första mörka kväll går vi dit och försöker
dom. Och kom ihåg att du håller skarp utkik
efter Indian-Joe, för han sa’ att han skulle komma
in i sta’n igen och utspionera ett tillfälle till hämnd.
Om du får se’n, så följ efter; går han inte till det där
’nummer två’, så ä’ det inte rätta stället.»<br /><br />

»Usch då, jag har inte lust att folja’n ensam!»<br /><br />

»Å, det ä’ ju mörkt då, han kanske aldrig ser
dig, och gör han det, så tänker han kanske inte på’t.»<br /><br />

»Nåja, ä’ det riktigt mörkt, så kanske jag följer
efter honom — jag kan inte säga bestämdt — jag ska’
fö: söka.»<br /><br />

»Du kan lita på, att jag kommer att folja’n,
om det ä’ mörkt, Huck. Kors, han kan ju ha
kommit underfund med, att han inte kan få någon hämnd,
och så går han bums och hämtar di där pengarna,
och aldrig röken får vi se af dom!»<br /><br />

»Det ä’ sant, Tom, det ä’ sant. Jag ska’ följa
efter honom, ja ta mig tusan ska’ jag inte det!»<br /><br />

»Nu talar du som en hel karl, Huck! Men bli
bara inte en stackare igen, så ska’ inte heller jag bli
det.»Samma afton voro Tom och Huck färdiga för
sitt äfventyr. De drefvo omkring i närheten af
värdshuset till efter klockan nio, den ene på något
afstånd bevakande gränden, den andre
värdshusporten. Ingen kom in i gränden eller lämnade den.
Ingen liknande spanjoren trädde in eller ut genom
värdshusporten. Natten lofvade att bli lämplig, så
att Tom gick hem, sedan den öfverenskommelsen
träffats, att om det blef tillräckligt mörkt, så skulle
Huck komma och jama, och Tom skulle då smyga
sig ut och försöka sina nycklar. Men natten höll sig
klar, och Huck slutade sin vaktgöring vid tolftiden
och gick till sängs i ett tomt sockerfat.<br /><br />

På tisdagen hade gossarna samma otur, äfven
onsdagen. Men torsdagskvällen såg mer lofvande
ut. Tom smög sig ut i god tid med sin tants gamla
blecklykta och en stor handduk för att med dess
tillhjälp förvandla den till en blindlykta. Han
gömde lyktan i Hucks sockerfat, och vaktgöringen
började. En timme före midnatt stängdes värdshuset,
och dess ljus, de enda i grannskapet, släcktes. Ingen
spanjor hade synts till; ingen hade gått in i eller
lämnat gränden. Alla omständigheter voro gynnsamma;
det svartaste mörker rådde, den fullkomliga tystnaden
afbröts endast emellanåt af åskans aflägsna
mullrande.<br /><br />

Tom tog sin lykta, tände den inne i fatet, svepte
väl in den i handduken, och de två äfventyrarnasmögo sig i mörkret tillbaka till värdshuset. Huck
stod på post, och Tom letade sig fram i gränden.
Därpå uppstod en stunds ångestfull väntan, som
blef Huck en olidlig börda; han började önska att
kunna se skenet från lyktan — det skulle förskräcka
honom men åtminstone säga honom, att Tom ännu
var vid lif.<br /><br />

Det tycktes honom timmar, sedan Tom
försvunnit. Bestämdt hade han blifvit sanslös —
kanske var han död, kanske hade hans hjärta brustit af
förskräckelse och ångest. I sin oro närmade sig
Huck allt mer och mer gränden, fruktande alla
möjliga hemska saker och motsåg hvarje ögonblick
någon olycklig händelse, som skulle göra honom
andlös. Och det skulle icke behöfts mycket till det,
ty han tycktes endast i stånd att insupa en
fingerborg luft i sänder, och hans hjärta måste snart
vara utslitet, så häftigt som det bultade. Plötsligt
bröt en ljusblixt fram i mörkret, och Tom sköt förbi
honom som en pil.<br /><br />

»Spring», sade han, »spring, det gäller lifvet!»<br /><br />

Han behöfde icke ha upprepat det, en gång
var nog. Huck hade redan satt en fart på fem
eller sex mil i timmen, innan ordet blifvit upprepadt.
Gossarna stannade icke, förrän de uppnått skjulet
till ett gammalt öfvergifvet slakthus i nedre ändan af
staden; just som de kommit under dess skyddande
tak, brast ovädret löst och regnet öste ned. Så snart
Tom hunnit hämta andan, sade han:<br /><br />

»Å, Huck, det var rysligt! Jag försökte två af
nycklarna, men jag tyckte di gjorde ett så’nt fasligt
buller, att jag knappt kunde andas, så skrämd var jag.
Inte passade di i låset heller. Då, utan att tänka
på hvad jag gjorde, tog jag i låsvredet, och dörr’n
gick opp! Den var aldrig låst. Jag hoppade in
och kastade af handduken, och vid den store Cesars
ande!...»<br /><br />

»Hva’ — hva’ såg du, Tom?»»Huck! Jag nästan trampade Indian-Joe på
handen!»<br /><br />

»Nej, så du säger!»<br /><br />

»Jo, han låg där på golfvet och sof som en stock,
med sin gamla plåsterlapp öfver ögat och armarna
utbredda.»<br /><br />

»Å, kors i all världen! Nå, hvad gjorde du!
Vakna’ han opp?»<br /><br />

»Nej, han rörde inte på sig. Han var full,
förstås. Jag bara tog opp handduken och lubbade.»<br /><br />

»Jag skulle aldrig tänkt på handduken, det ä’
då säkert.»<br /><br />

»Men det gjorde jag — tant skulle allt gifvit
mig ordentligt på huden, om jag haft bort den.»<br /><br />

»Säg, Tom, såg du den där kistan?»<br /><br />

»Jag gaf mig aldrig tid att se efter. Jag såg
hvarken någon kista eller något kors, jag såg
ingenting annat än en butelj och en tennbägare på golfvet
bredvid Indian-Joe. Ja, och så såg jag två kaggar
och en hel hop buteljer till i rummet. Förstår du
nu, hvarför det spökar i rummet?»<br /><br />

»Hva’ menar du?»<br /><br />

»Jo, det ä’ brännvinet, som spökar! Kanske
alla nykterhetsvärdshus har ett rum, som det spökar<br /><br />

i,	hva’, Huck?»<br /><br />

»Ja, det ä’ nog troligt. Hvem hade kunnat
tänka sig något sådant? Men säg, Tom, om
Indian-Joe ä’ full, så vore det rysligt lämpligt att hämta
den där kistan.»<br /><br />

»Tycker du det? Försök då!»<br /><br />

Huck ryste.<br /><br />

»Jaså, ja — det ä’ kanske bäst att låta bli.»<br /><br />

»Jo, jag menar det, Huck. Bara en butelj
bredvid Indian-Joe ä’ inte nog; om det varit tre,
så skulle han ha varit tillräckligt full, och då skulle
jag gjorfet.»<br /><br />

En lång, tankfull tystnad uppstod, hvarpå Tom
sade:<br /><br />

»Vet du hvad, Huck, låt oss inte göra om dethär försöket, innan vi vet att Indian-Joe ä’ utgången.
Det ä’ alldeles för kusligt. Om vi passar på
hvar-enda natt, så kan vi vara tvärsäkra på att få se
honom gå ut förr eller senare, och då ä’ det vi som ä’
framme blixtsnabbt och knycker kistan.»<br /><br />

»Det ä’ jag med om. Jag ska’ gå på vakt
hvar-enda natt och hela natten i ända, om du åtar dig
resten af jobbet.»<br /><br />

»Kör till, det ska’ jag göra. Allt hvad du
har att göra ä’ att gå upp till hörnet af Hoopers
gata och jama — och om jag sofver, så kasta sand
på fönstret, det väcker mig.»<br /><br />

»Ska’ ske! Det blir bussigt!»<br /><br />

»Ovädret ä’ öfver nu, Huck, och jag ger mig i
väg hem; om ett par timmar börjar det dagas. Du
går ju dit igen och håller vakt till dess, eller hur?»<br /><br />

»Jag sa’ att jag skulle det, Tom, och jag ska’ så.
Jag ska’ spöka kring det där värdshuset hvarenda
natt, om det så vore i ett års tid; jag ska’ sofva på
dagen och gå vakt hela natten.»<br /><br />

»Det ä’ styft. Men hvar tänker du sofva?»<br /><br />

»På Ben Rogers höskulle. Han ger mig lof
till det, och så gör hans pappas nigger, onkel Jake.
Jag bär vatten åt onkel Jake, så ofta han vill, och
alltid, då jag ber honom, ger han mig lite att äta,
om han har något att undvara. Det ä’ en fasligt
hygglig nigger, Tom. Han tycker om mig, därför
att jag aldrig låtsas som jag vore bättre än han.
Ibland har jag rent af slagit mig ned och ätit
tillsammans med honom. Men det behöfver du inte
tala om för någon. När man ä’ rysligt hungrig,
måste man ibland göra saker, som man inte skulle
vilja göra för jämnan.»<br /><br />

»Det ä’ bra. När jag inte har behof af dig på
dagen, Huck, ska’ jag inte komma dit och stö^ dig,
utan låta dig sofva. Och när du ser, att nå’nting ä’
på färde under natten, så skutta genast kring hörnet
och jama.»Det första Tom fick veta på fredag morgon var
en glad nyhet — domaren Thatchers familj hade
åter-vändt till staden kvällen förut. Både Indian-Joe och
skatten nedsjönko ett ögonblick till saker af
underordnad vikt, och Becky intog det förnämsta rummet i
hans tankar. Han träffade henne, och de lekte dunk
och sista paret ut med en hop af kamraterna och
hade ofantligt roligt. Dagen afslutades på ett
sär-skildt tillfredsställande sätt: Becky plågade sin mor
med böner att låta den länge utlofvade och
uppskjutna utfärden ske dagen därpå, och hon
samtyckte. Flickans glädje var gränslös och Toms icke
måttligare. Inbjudningarna skickades omkring före
solnedgången, och köpingens ungdomar försattes i
en feber af tillrustningar och angenäma
förväntningar. Toms sinnesrörelse gjorde det lätt för honom
att hålla sig länge vaken, och han hade starka
förhoppningar att få höra Huck komma och »jama»
och att komma i besittning af sin skatt och med
den förvåna Becky och deltagarna i utfärden dagen
därpå. Men denna förhoppning svek honom, ingen
signal kom den natten.<br /><br />

Ändtligen randades den efterlängtade
morgonen, och mellan klockan tio och elfva samlades ett
stojande och bullersamt sällskap hos domaren
Thatchers och allt var färdigt till uppbrott. Det var
icke brukligt, att äldre folk gjorde något intrång på
dylika utfärder och minskade glädjen genom sin när-<br /><br />

Tom Saxvyer.<br /><br />

14varo; barnen ansågos säkra nog under skydd af
några unga fröknar på aderton och några unga
herrar på ett par och tjugu 'år. Den gamla
ångfär-jan hade hyrts för tillfället, och snart tågade den
muntra hopen fram genom stadens storgata, alla
knogande på matkorgar. Sid var sjuk och måste
försaka nöjet; Mary stannade hemma för att hålla
honom sällskap. Fru Thatchers sista ord till Becky
voro:<br /><br />

»Ni kommer inte tillbaka förrän sent, kanske
blir det därför bäst, om du stannar öfver natten hos
någon af flickorna, som bor nära färjbryggan, barn.»<br /><br />

»Då stannar jag hos Susy Harper, mamma.»<br /><br />

»Ja, gör det. Och kom ihåg att du uppför dig
väl och inte besvärar dem för mycket.»<br /><br />

Medan de gingo gatan framåt, sade Tom till
Becky:<br /><br />

»Hör du, Becky, jag vet hvad vi ska’ göra. I
stället för att gå till Harpers klättrar vi uppför
backen och hälsar på hos änkefru Douglas. Hon bjuder
oss på glace. Det har hon nästan hvarenda dag —
stora högar. Och hon blir rysligt glad att ha oss
hos sig.»<br /><br />

»O, så lifvadt det ska’ bli!»<br /><br />

Därpå tänkte Becky efter en stund och sade:<br /><br />

»Men hvad ska’ mamma säga?»<br /><br />

»Hur ska’ hon få veta det?»<br /><br />

Flickan begrundade förslaget inom sig och
sade motsträfvigt:<br /><br />

»Jag tror inte att det ä’ rätt — men ...»<br /><br />

»Men? Dumheter! Din mamma får aldrig veta
det, och hvad gör det då? Allt hvad hon vill, ä’ att
du ska’ vara i säkerhet, och jag kan våga hvad som
helst på, att hon skulle sagt åt dig att gå dit, om hon
bara kommit att tänka på’t. Jag vet att hon skulle
gjort’et!»<br /><br />

Änkefru Douglas’ lysande gästfrihet var ett
frestande lockbete; detta och Toms
öfvertalningsför-måga vunno snart seger. Och så beslöts det, att
man icke för någon skulle omtala aftonens program.Om en stund föll det Tom in, att Huck kanske
skulle komma just denna natt och ge signal. Denna
tanke dämpade icke så litet hans glada
förväntningar. Han kunde dock icke förmå sig att alldeles
afstå från den motsedda glada tillställningen hos
fru Douglas. Och hvarför skulle han det,
resonerade han — signalen hade icke afhörts föregående
natt, hvarför skulle det vara troligare att den komme
i natt? Aftonens säkra nöje vägde mer än den osäkra
skatten, och på gossars sätt beslöt han att följa det
starkare begäret och icke ägna en enda tanke mera
denna dag åt kistan med skatten.<br /><br />

En halfmil nedanför staden stannade ångfärjan
och lade till vid mynningen af en skogig däld.
Hopen svärmade i land, och snart genljödo
skogssträckorna och de klippiga höjderna när och fjärran af
muntra rop och skratt. Alla olika sätt att bli
upphettad och uttröttad voro snart genomgångna, och
småningom återvände de kringströfvande till lägret,
utrustade med en försvarlig hunger, och nu började
de goda sakerna stryka åt. Efter kalaset följde
en stunds vederkvickande hvila och samtal i skuggan
af de lummiga ekarna. Till sist ropade någon:<br /><br />

»Hvem har lust att följa med till grottan?»<br /><br />

Alla hade lust till det. Paket med ljus togos
fram, och genast började ett allmänt klättrande
uppför höjden. Grottans mynning var högt upp
på sidan af berget, en öppning formad som
bokstaf-ven A. Dess massiva ekdörr stod öppen. Innanför
var ett litet rum, kyligt som en iskällare och af
naturen försedt med solida kalkstensväggar, som voro
fuktiga af en kall utdunstning. Det var romantiskt
och mystiskt att stå här i det djupa mörkret och
blicka ut öfver den gröna dalen, som lyste i solen.
Men det stämningsfulla i situationen var snart
utnött, och det muntra stojet började på nytt. Så
snart ett ljus blifvit tändt, började ett allmänt
anfall på dess ägare; en strid'och ett hjältemodigt för-svar följde, men ljuset låg snart på marken eller
blåstes ut, och då blef det jubelrop och skratt och
ny jakt. Men allting har ett slut, om en stund
slingrade sig processionen utför den branta
sluttningen i grottans hufvudingång, och de fladdrande
leden af ljus uppenbarade otydligt de höga
klippväggarna nästan ända upp till den höjd af sextio
fot, där de möttes. Denna hufvudgång var icke
mer än åtta eller tio fot bred. Med få stegs
mellanrum utgrenade sig på ömse sidor därom andra höga
och ännu smalare klyftor, ty Mc Dougals grotta var
endast en vidsträckt labyrint af slingrande
hvalf-gångar, som förde in i hvarandra och ut igen utan att
leda någonstans. Det påstods, att man kunde vandra
dagar och nätter genom dess invecklade nätverk af
gångar och kryptor och likväl aldrig finna
grottans slut, att man kunde stiga ned och ned och ännu
djupare ned i jorden och att det alltjämt var
detsamma — labyrint under labyrint och icke något
slut på någon af dem. Ingen människa »kände»
grottan; det var en ren omöjlighet. De flesta
gossarna kände till en del däraf, och man brukade icke
våga sig stort längre än till denna kända del. Tom
Sawyer kände till lika mycket af grottan som någon
annan.<br /><br />

Processionen rörde sig framåt i hufvudgången
ett par tusen fot, sedan började man att gruppvis
och parvis smyga sig in i sidogångarna, fly genom de
dystra korridorerna och därpå öfverrumpla
hvarandra på de ställen, där dessa korridorer möttes
igen; man kunde på detta sätt gäcka hvarandra i en
halftimmes tid utan att lämna det »kända» området.<br /><br />

Småningom kom den ena gruppen efter den
andra knogande tillbaka till grottans mynning,
allesammans andfådda, belåtna, nedsmorda från
topp till tå med talgdropp, fullsmetade med .lera
och alldeles förtjusta öfver den lyckade dagen.
De blef vo förvånade öfver att finna, att det snart
skulle vara mörkt; den ljudande skeppsklockanhade kallat på dem en halftimmes tid. Men detta
sätt att afsluta dagens äfventyr var romantiskt
och väckte därför allmän belåtenhet. När
ångfär-jan lade ut med sin bullersamma last, fanns det
ingen ombord, som bekymrade sig det minsta öfver
den förlorade tiden, utom kaptenen på fartyget.<br /><br />

Huck var redan på sin post, då färjans ljus
glimtade förbi skeppsbron. Han hörde icke något
buller ombord, ty ungdomen var nu så stillsam
och tyst som personer i allmänhet äro, när de äro
half döda af trötthet. Han undrade, hvad det
kunde vara för en båt och hvarför den icke lade till
vid kajen — därpå tänkte han icke längre på den,
utan ägnade hela sin uppmärksamhet åt hvad han
hade för sig. Natten började bli mulen och mörk.
Klockan slog tio, vagnsbullret upphörde, enstaka
ljus började slockna, alla försenade vandrare
för-svunno, köpingen öfverlämnade sig åt sin slummer
och lät den lilla väktaren stå där ensam med
tystnaden och trollen. Klockan slog elfva och ljusen i
värdshuset släcktes; det var nu mörkt öfverallt.
Huck väntade en hel evighet, som han tyckte själf;
men ingenting inträffade. Han började misströsta.
Tjänade det någonting till — tjänade det verkligen
någonting till? Var det inte bäst att afstå från
alltihop och krypa till kojs?<br /><br />

Ett buller nådde hans öron. ögonblickligen
var hela hans uppmärksamhet spänd. Porten åt
gränden stängdes sakta. Han sprang till hörnet
af tegelmagasinet. Ögonblicket därpå snuddade två
karlar förbi honom, och den ene syntes bära något
under armen. Det måste vara kistan! De flyttade
alltså bort skatten. Hvad skulle det tjäna till att
gå och kalla på Tom nu? Det vore en galenskap —
karlarna skulle under tiden försvinna med kistan
för att aldrig mera återfinnas. Nej, han skulle följa
efter dem, i förlitande på att mörkret skulle skydda
honom mot att bli upptäckt. Efter denna
öfverens-kommelse med sig själf lämnade Huck sitt gömställeoch smög sig efter de båda karlarna som en katt,
barfota och lämnande dem så stort försprång, att
de nätt och jämnt voro synliga.<br /><br />

De gingo tre kvarter uppför flodgatan och veko
därpå af in på en tvärgata till vänster. Sedan
fortsatte de rakt fram, tills de kommo till den stig, som
ledde upp till Cardiff Hill; denna slogo de in på. De
gingo utan alla dröjsmål förbi den gamla walesarens
hus halfvägs upp i backen och fortsatte att stiga
uppåt. »Godt», tänkte Huck, »di ämnar gräfva ner
det i det gamla stenbrottet.» Men de stannade icke
vid stenbrottet; de gingo vidare ända till toppen.
De döko in på den smala stigen mellan de stora
su-makbuskarna och försvunno med ens i mörkret.
Huck ökade farten och förkortade afståndet, ty
de kunde nu omöjligt se honom. Han trafvade på
en stund, minskade därpå hastigheten af fruktan
att närma sig dem för fort, rörde sig framåt ett
stycke och stod därpå alldeles stilla och lyssnade.
Icke ett ljud hördes, undantagandes att han tyckte
sig höra sitt eget hjärtas slag. En ugglas skri kom
öfver backen — ett olycksbådande ljud! Men intet
ljud af steg hördes. Himmel, var allt förloradt?
Han stod just i begrepp att rusa i väg med full fart,
då en man hostade lätt icke fyra fot från honom!
Hucks hjärta flög upp i halsgropen, men han sväljde
det igen; och sedan stod han där och darrade, som
om ett dussin frossor öfverfallit honom på en gång,
och kände sig så svag, som om han alldeles säkert
måste sjunka till marken. Han visste hvar han
befann sig; han var endast fem steg från stättan, som
ledde in på fru Douglas’ mark. »Det ä’ bra», tänkte
han, »låt dom gräfva ner det här, det blir inte svårt
att ta reda på.»<br /><br />

Nu hördes en dämpad röst — en mycket
dämpad röst — Indian-Joes:<br /><br />

»Fan må ta henne, hon måtte ha främmande!
Det lyser därinne, fast det ä’ så sent.»<br /><br />

»Det kan jag inte se.»Detta var den främmande karlens röst, som
han hört i spökhuset. Huck kände en dödskyla i
sitt hjärta — detta alltså var »hämndplanen»!
Hans första tanke var att fly. Men så kom han ihåg,
att fru Douglas mer än en gång visat sig snäll mot
honom, och kanske tänkte nu dessa karlar mörda
henne! Han önskade att han vågat varna henne,
men han vågade icke — de kunde komma och gripa
honom. Allt detta och mer till tänkte han under
det ögonblick, som gick mellan den främmande
karlens yttrande och Indian-Joes svar:<br /><br />

»Därför att buskarna ä’ i vägen för dig. Men
titta hit — nu kanske du ser det, eller hur?»<br /><br />

»Ja. Då ä’ det nog främmande där. Bäst
att alldeles af stå från saken.»<br /><br />

»Afstå från den — och jag som just tänker lämna
denna trakt för alltid! Afstå från den och kanske
aldrig mer få ett tillfälle! Jag säger dig ännu en
gång hvad jag redan förut sagt, jag bryr mig inte
om hennes pluringar — dom kan du ta. Men hennes
man var kitslig mot mig — ja, han visade sig många
gånger som en kitslig rackare mot mig — framför
allt var han den fredsdomare, som lät bura in mig
som lösdrifvare. Och det ä’ inte allt, det ä’ inte
miljondelen! Han dömde mig att pryglas — pryglas
utanför fängelset som en neger — med hela sta’n
till vittnen! Pryglas! — förstår du? Han förekom
mig och dog. Men hon ska’ få betala det!»<br /><br />

»O, slå inte ihjäl henne! Gör inte det!»<br /><br />

»Slå ihjäl? Hvem har talat om att slå ihjäl?
Jag skulle slå ihjäl honom, om han lefde, men inte
henne. När man vill hämnas på en kvinna, slår
man inte ihjäl henne — dumheter! — man tänker
på hennes utseende. Man sliter upp näsborrarna på
henne — man stubbar hennes öron som på en sugga.»<br /><br />

»Vid gud, det ä’ . . .»<br /><br />

»Behåll d'n åsikt för dig själf, det ä’ säkrast för
dig! Jag binder fast henne vid sängen — om hon
förblöder och dör, rår jag för det? Skulle det bliså, inte ä’ det jag som gråter. Min vän, du ska’
hjälpa mig med det här — för min skull — därför
har du kommit hit — det kunde hända att jag inte
kan göra det ensam. Om du tvekar, så dödar jag
dig! Förstår du? Och måste jag döda dig, så dödar
jag henne också — och sen, tänker jag, kommer
aldrig någon att veta stort om hvem som gjorde det.»<br /><br />

»Nåja, måste det ske, så låt oss ta itu me’t
genast. Ju fortare, dess bättre — jag ryser i hela
kroppen.»<br /><br />

»Vi skulle göra det nu? — när det ä’ folk
därinne? Hör’u, du — passa dig bara att jag inte börjar
misstänka dig! Nej — vi ska’ vänta tills ljusen ä’
släckta — det brådskar inte!»<br /><br />

Huck förstod att en tystnad nu skulle uppstå<br /><br />

—	en ‘tystnad ännu förskräckligare än det
mord-girigaste samtal; därför höll han andan och gick
försiktigt baklänges. Han satte ned foten varsamt
och stadigt, efter att först på ett riskabelt sätt ha
balanserat på ett ben och därvid varit nära att ta
en öfverhalning, först åt ena och sen åt andra sidan.
Så tog han ett nytt steg baklänges med samma
varsamhet och samma risk, därpå ännu ett och ännu
ett, då en kvist knäcktes under hans fot. Han blef
andlös af förskräckelse och stod och lyssnade. Intet
ljud hördes, tystnaden var fullkomlig. Han kände
sig oändligt tacksam därför. Nu vände han sig om
mellan sumakbuskarnas väggar — vände sig lika
försiktigt som om han varit ett fartyg — och gick
sedan på raskt men fortfarande varsamt. När
han kom ut vid stenbrottet, kände han sig säker,
så att han tog till sina snabba fötter och satte i väg
allt hvad han kunde. Han flög utför backen, tills
han kom fram till walesarens hus; han bultade på
dörren, och snart stucko den gamla mannen och hans
två stora och starka söner ut hufvudena genom
fönstren.<br /><br />

»Hvad ä’ det för oväsen här? Hvem ä’ det som
bultar? Hvad vill ni?»»Släpp in mig — iort! Jag ska’ berätta er
alltsammans.»<br /><br />

»Så-å — hvem ä’ ni då?»<br /><br />

»Huckleberry Finn — fort, släpp in mig!»<br /><br />

»Huckleberry Finn, jaså! Det ä’ inte ett
namn som öppnar många dörrar, skulle jag tro!
Men släpp in honom, pojkar, och låt oss se hvad
det ä’ fråga om.»<br /><br />

»Var snäll och tala aldrig om för någon, att jag
talat om det för er», voro Hucks första ord, då han
kom in. »Var snäll och gör inte det — jag skulle
säkert bli dödad — men hon har varit snäll mot
mig ibland, och jag vill tala om’et — jag ska’ tala
om’et, ifall ni lofvar att aldrig säga, att det var jag.»<br /><br />

»Vid den helige Georg, han har något på
samvetet, annars skulle han inte bete sig på det viset!»
utbrast den gamle mannen. »Ut med det, och
ingen här ska’ nånsin förråda dig, gosse.»<br /><br />

Tre minuter därefter begåfvo sig gubben och
hans söner, väl beväpnade, uppför höjden och gingo
tyst och försiktigt in på stigen mellan sumakbuskama,
med skjutvapnen färdiga. Huck följde dem hit,
men icke längre; han gömde sig bakom ett stort
klippblock och lyssnade. En långsam, ängslig
tystnad rådde, därpå hördes plötsligt flera skott och
ett skrik. Huck afvaktade inga närmare
omständigheter. Han sprang sin väg och flydde utför
backen allt hvad benen kunde bära honom.Det hade knappt börjat dagas på
söndagsmorgonen, då Huck trefvade sig uppför Cardiff Hill
och knackade sakta på den gamla walesarens dörr.
Husets invånare sofvo ännu, men det var en sömn,
som hängde på ett hår, efter nattens uppskakande
händelse. En röst hördes genom fönstret:<br /><br />

»Hvem ä’ det?»<br /><br />

Hucks skrämda röst svarade i låg ton:<br /><br />

»Var snäll och släpp in mig! Det ä’ bara Huck
Finn!»<br /><br />

»Det ä’ ett namn, som kan öppna denna dörr
både dag och natt, gosse! — och välkommen!»<br /><br />

Dessa ord klingade sällsamt i den unga
lös-drifvarens öron, och de voro de vänligaste han
någonsin hört, han kunde icke påminna sig, att slutordet
någonsin förr användts till honom.<br /><br />

Dörren öppnades hastigt och han gick in. Man
bjöd Huck att sitta, medan den gamla mannen och
hans två resliga söner raskt klädde sig.<br /><br />

»Nu, min gubbe, hoppas jag du har en
strykande aptit, för så fort solen ä’ uppe, ska' vi ha
frukost och det en som ä’ god och varm ändå, det kan du
lita på. Jag och mina gossar hoppades du skulle
bli synlig igen i natt och stanna här.»<br /><br />

»Jag var så rysligt rädd», svarade Huck, »att
jag sprang min väg. När jag hörde di första skotten,
la’ jag benen på ryggen, och jag stannade inte förr’n
jag lubbat en halfmil. Nu har jag kommit hit för attfå veta hur det gått, och jag kom innan det var dager,
för jag hade inte lust att stöta på di där rackarna, nej
inte ens om di varit döda .»<br /><br />

»Ja, min stackars vän, du ser ut som om du_haft
en svår natt — men här ä’ en säng åt dig, när du
fått frukost. Nej, de ä’ inte döda, gosse — vi ä’
ledsna nog öfver det. Efter din beskrifning visste
vi noga hvar vi skulle knipa dem; vi smögo oss alltså
tyst och försiktigt, tills vi voro på endast femton fots
afstånd från dem — det var mörkt som i en säck
på gången mellan sumaksbuskarna — och just då
kände jag, att jag måste nysa. Det var den
gemenaste otur! Jag försökte att hålla det tillbaka,
men det var inte värdt — ut skulle det, och ut kom
det! Jag gick i spetsen med höjd pistol, och när
nysningen kom skurkarna att med ett prasslande
läte ta till flykten, ropade jag »skjut, gossar!» och
dammade själf på åt det håll, hvarifrån prasslandet
hördes, och så gjorde pojkarna med. Men bofvarna
flydde blixtsnabbt, och vi efter genom skogen. Jag
tror inte att vi träffade dem. De fyrade af ett skott
hvar, när de gåfvo sig i väg, men kulorna hveno förbi
och gjorde oss ingen skada. När vi inte längre kunde
höra ljudet af deras steg, gick vi ner och väckte polisen.
Man fick ihop en styrka, som gick ut för att bevaka
flodstranden, och så snart det ä’ full dager, kommer
sheriffen med sitt folk och undersöker skogen; mina
gossar gå nu att sluta sig till dem. Jag önskar vi
hade något slags beskrifning på de uslingarna, det
skulle bli en god hjälp. Men du kunde förmodligen
inte se i mörkret hur de sågo ut?»<br /><br />

»Jo bevars, jag såg dom nere i sta’n och följde
efter dom.»<br /><br />

»Förträffligt! Beskrif dem — beskrif dem,
min gosse!»<br /><br />

»Den ene ä’ den döfstumma spanjorn, som visat
sig här ett par gånger, och den andre ä’ en trashank
med ett gement utseende ...»<br /><br />

»Det ä’ nog, gosse, vi känna till dem! Vi råkadeatt stöta på dem i skogen bakom fru Douglas’ gård
häromdagen, och de smögo sig bort. — I väg med er
nu, pojkar, och tala om det för sheriffen — ni få
vänta med frukost till i morgon bittida!»<br /><br />

Walesarens söner aflägsnade sig genast. När
de skulle lämna rummet, sprang Huck upp och
utropade :<br /><br />

»Ack, var snälla och tala inte om för någon,
att det ä’ jag, som skvallrat på dom! Ack, var så
snälla och gör inte det!»<br /><br />

»Som du önskar, Huck, men du borde ha äran
afjivad du gjort.»<br /><br />

»O, nej, nej! Var så snälla och säg ingenting!»<br /><br />

När de unga männen gått sin väg, sade den gamla
walesaren:<br /><br />

»De skvallra inte — och inte jag heller. Men
hvarför vill du inte, att det ska’ bli bekant?»<br /><br />

All den förklaring Huck ville ge, var att han
redan visste för mycket om den ene af dessa män,
och inte för allt i världen ville han, att denna man
skulle få reda på, att han visste något om honom —
det skulle alldeles säkert komma att kosta honom
lifvet.<br /><br />

Den gamle mannen lofvade honom ännu en gång
tystnad och sade:<br /><br />

»Men säg, min gosse, hur kom du att följa efter
dessa karlar? Tyckte du att de sågo misstänkta ut?»<br /><br />

Huck satt tyst ett ögonblick och tänkte txt ett
tillräckligt försiktigt svar. Därpå sade han:<br /><br />

»Jo, si det ä’ så, att jag ä’ allt mycke svår<br /><br />

—	det påstår åtminstone lite hvar, och jag kan
inte bestrida det — och ibland kan jag inte sofva
mycke’, för jag ligger bara och tänker på’t och
funderar på någe sätt att börja ett nytt lif. Det var
just hvad jag gjorde i går kväll. Jag kunde inte
sofva, och så dref jag kring gatorna vid midnattstiden
c ch grubblade på saken, och när jag kom till det där
gamla ruskiga magasinet bredvid
nykterhetsvärds-huset, lutade jag mig mot muren för att ta mig enfunderare till. Nå, just som jag stod där, kom di där
två prissarna tätt förbi mig med nå’nting under
armen, och jag tog för gifvet att di hade stulit det.
Den ene rökte, och den andre bad att få låna eld,
och di stannade rakt framför mig och cigarrerna lyste
opp deras ansikten; då såg jag af hans hvita
poli-songer och plåsterlappen öfver ögat, att den längsta
af dom var den döfstumma spanjorn, och den andra
var en otäck, ruskig trashank.»<br /><br />

»Kunde du se trasorna vid skenet af cigarrerna?»<br /><br />

Detta tystade Huck ett ögonblick; därpå sade<br /><br />

han:<br /><br />

»Ja, jag vet inte riktigt — men hur det var så
tyckte jag mig se dom.»<br /><br />

»Sedan fortsatte de, och du . . .»<br /><br />

» Följde efter dom — jaha, just så var det. Jag
ville se hvad di hade för sig — di såg så smygande
och misstänkta ut. Jag förföljde dom ända till fru
Douglas’ stätta, och där stod jag i mörkret och hörde
trashanken tigga om nåd för änkan, och spanjoren
svor att han skulle vanställa henne, alldeles som jag
berättade för er och era två söner ...»<br /><br />

»Hvafalls! Den döfstumme sade allt det där?»<br /><br />

Huck hade begått ännu ett förfärligt misstag!
Han gjorde sitt bästa för att icke låta den gamla
mannen få minsta vink om hvem spanjoren kunde
vara, och trots alla hans ansträngningar tycktes hans
tunga bestämd att bringa honom i förlägenhet.
Han gjorde flera försök att komma ur knipan, men
gubbens blick hvilade oaflåtligt på honom, och han
gjorde bock på bock. Om en stund sade walesaren:<br /><br />

»Min gosse, var inte rädd för mig, jag skulle
inte för allt i världen vilja, att ett hår kröktes på ditt
hufvud. Nej, jag skulle beskydda dig — jag skulle
beskydda dig. Denna spanjor ä’ inte döfstum, du
har låtit detta undslippa dig mot din vilja, nu kan
du inte ta tillbaka det. Du vet något om denna
spanjor, som du inte vill ut med; lita på mig nu —
berätta hvad det är — jag ska’ inte förråda dig.»Huck blickade den gamla mannen i de ärliga
ögonen och böjde sig därpå intill honom och
hvi-skade i hans öra:<br /><br />

»Det ä’ inte någon spanjor — det ä’ Indian-Joe!»<br /><br />

Walesaren nästan hoppade upp från stolen;
efter ett ögonblick sade han:<br /><br />

»Nu ä’ allting klart nog. När du talade om att
stubba öron och slita upp näsor, trodde jag att det
var ett förskönande tillägg af dig, ty de hvita
hämnas inte på det viset. Men en indian! Det ä’ en helt
annan sak.»<br /><br />

Under frukosten fortsattes samtalet och den
gamle mannen talade därvid om, att det sista han
och hans söner gjort, innan de gingo till hvila, var
att hämta en lykta och undersöka stättan och dess
närmaste omgifning för att se, om där syntes några
blodspår. Det fanns inga, men de hittade ett stort
bylte . . .<br /><br />

»Hvad för ett bylte?»<br /><br />

Om dessa ord varit blixtar, kunde de icke ha
ilat med mera häpnadsväckande snabbhet öfver
Hucks bleknande läppar. Hans ögon stirrade
vidöppna, han höll andan — i afvaktan på ett svar.
Walesaren ryckte till förvånad — stirrade i sin tur —
tre sekunder — fem sekunder — tio — och svarade
därpå:<br /><br />

»Ett bylte med inbrottsverktyg — men hvad
går åt dig?»<br /><br />

Huck sjönk tillbaka, sakta flämtande, men djupt,
outsägligt belåten och tacksam. Walesaren
betraktade honom allvarligt och nyfiket och sade därpå:<br /><br />

»Ja, inbrottsverktyg. Det tycks lätta ditt
hjärta mycket. Men hvarför blef du så orolig, hvad
väntade du att vi skulle ha funnit?»<br /><br />

Nu var Huck illa däran, de forskande ögonen
hvilade på honom — han skulle ha gifvit hvad som
hälst för att kunna hitta på ett trovärdigt svar.
Men ingenting erbjöd sig, de forskande ögonen
borrade sig allt djupare och djupare — ett vanvettigtsvar kom för honom — han hade ingen tid till
öfver-läggning, och så yttrade han på vinst och förlust
med svag röst:<br /><br />

»Kanhända söndagsskoleböcker.»<br /><br />

Den stackars Huck var för bekymrad att le,
men gubben skrattade så högt och muntert, att hela
hans kropp skakade, och förklarade till sist, då
han fått skratta ut, att ett sådant skratt var
detsamma som pengar i fickan, ty det minskade
ansenligt doktorns räkning. Därpå tilläde han:<br /><br />

»Stackars byting, du ser blek och förstörd ut,
du mår alls inte bra. Inte underligt då om du ä’
lite kollrig och ur jämvikten. Men du repar dig
nog snart igen, hvila och sömn ä’ allt som behöfs
för att återställa dig, hoppas jag.»<br /><br />

Huck kände sig förargad vid tanken på att
ha varit ett sådant nöt och visat en så misstänkt
sinnesrörelse, hvilket egentligen var alldeles onödigt;
ty redan då han hörde samtalet mellan de båda
bofvarna vid stättan, slog han bort den tanken, att
hvad de buro med sig från värdshuset var kistan med
skatten. I alla fall var det endast en förmodan af
honom, att det icke var skatten, men ej någon visshet,
och alltså blef denna antydan om ett upphittadt
bylte för mycket för hans själfbehärskning. Men i
det hela kände han sig glad öfver denna lilla episod,
som inträffat, ty nu var det höjdt öfver allt tvifvel,
att byltet icke varit det byltet, och alltså var hans oro
förbi och han kände sig utomordentligt lugn och
behaglig till sinnes. I själfva verket syntes allt nu
gå efter önskan; skatten måste fortfarande finnas i
»nummer två», de båda brottslingarna skulle nog
bli infångade och häktade samma dag, och han
och Tom kunde bemäktiga sig guldet på natten
utan svårighet och fara att bli störda.<br /><br />

Just som de slutat frukosten, knackade det på
dörren. Huck sprang för att gömma sig, ty han
hade icke lust att ens aflägset bli inblandad i nattens
tilldragelse. Walesaren släppte in några herrar ochdamer, bland dem änkefru Douglas, och han märkte,
att grupper af stadsbor kommo uppför backen för
att gå och stirra på stättan. Alltså hade nyheten
spridts.<br /><br />

Walesaren måste berätta nattens äfventyr för
de besökande. Fru Douglas uttryckte sin
tacksamhet för att ha blifvit räddad.<br /><br />

»Tala inte om den saken, fru Douglas», sade
walesaren. »Det finns en annan, som ni kanske
ä’ skyldig mera tack än mig och mina söner, men
han tillåter mig inte att säga hans namn. Utan
honom hade vi aldrig varit där.»<br /><br />

Detta väckte naturligtvis en nyfikenhet så
stark, att den nästan trängde hufvudsaken i
bakgrunden: men mannen lät den fräta på sina gästers
inre och genom dem öfverföras på hela staden, ty
han nekade att skilja sig från sin hemlighet. Sedan
allt annat blifvit berättadt, sade fru Douglas:<br /><br />

»Jag somnade in, medan jag låg och läste, och
sof under allt detta buller. Hvarför kom ni inte
och väckte mig?»<br /><br />

»Vi tyckte att det inte lönade mödan. Det var
inte troligt, att bofvarna skulle komma igen, då de
inte längre hade några verktyg att arbeta med, och
hvad hade det tjänat till att väcka er och skrämma
lifvet ur er? Mina tre negrer stodo på vakt hela den
återstående delen af natten — de ha just kommit
tillbaka.»<br /><br />

Flera besökande anlände, och äfventyret måste
berättas om och om igen under ännu ett par timmar.<br /><br />

Under ferierna förekom ingen söndagsskola,
men alla voro tidigt i kyrkan. Den
uppseendeväckande händelsen hade blifvit grundligt dryftad;
underrättelser ingingo, att man ännu icke lyckats
finna minsta spår af de båda brottslingarna. När
gudstjänsten var slut, gick domaren Thatchers fru
fram till fru Harper, under det hon följde det öfriga
kyrkfolket utför gången, och sade:<br /><br />

»Tänker min Becky ligga och sof va hela dagen?Jag kunde just förstå det, att hon skulle bli
alldeles uttröttad.»<br /><br />

»Er Becky?»<br /><br />

»Ja», svarade fru Thatcher med förvånad blick<br /><br />

—	»har hon inte varit hos er i natt?»<br /><br />

»Nej, visst inte.»<br /><br />

Fru Thatcher bleknade och sjönk ned i en bank,
just som tant Polly under lifligt samtal med en vän
inna gick förbi. Tant Polly sade:<br /><br />

»God dag, fru Thatcher, god dag, fru Harper.
Jag har saknat min gosse, jag förmodar att min Tom
tillbragt natten hos er — hos någondera af er. Och
nu ä’ lian rädd för att komma i kyrkan. Jag har
en gås oplockad med den gunstig herrn.»<br /><br />

Fru Thatcher skakade sakta på hufvudet och
blef ännu blekare.<br /><br />

»Han har inte varit hos oss», sade fru Harper
och började se orolig ut. En tydlig ängslan visade
sig nu hos tant Polly.<br /><br />

»Joe Harper, har du sett till min Tom i dag?»
frågade hon.<br /><br />

»Nej, det har jag inte.»<br /><br />

»När såg du honom senast?»<br /><br />

Joe försökte att påminna sig, men kunde icke
säga någonting bestämdt. Folket, som var på väg
ut ur kyrkan, stannade; man bytte hviskningar,
en dof oro började synas i allas miner. Man gjorde
ängsliga frågor till barnen och de unga lärarna. De
förklarade alla, att de icke märkt, huruvida Tom
och Becky funnits ombord på färjan under
hemfärden ; det var mörkt, och ingen hade tänkt på att
se efter, om någon fattades. Slutligen uttalade en
ung man helt oförblommeradt sin fruktan, att de
båda barnen ännu vore i grottan! Fru Thatcher föll
i vanmakt, tant Polly började gråta och vrida
händerna.<br /><br />

Den förskräckande nyheten gick från mun till
mun, från grupp till grupp, från gata till gata, och
inom fem minuter ljödo klockorna vildt och hela
Tom Sawyer.	15staden var på benen. Händelsen på Cardiff Hill
förlorade ögonblickligen sin vikt, de båda bofvarna
glömdes, hästar sadlades, båtar bemannades,
ång-färjan skickades ut, och innan den fasansfulla
nyheten var en halftimme gammal, strömmade
tvåhundra man på landsvägen eller floden till grottan.<br /><br />

Hela den långa eftermiddagen syntes köpingen
öde och liksom utdöd. Många kvinnor besökte
tant Polly och fru Thatcher och försökte att trösta
dem; de gräto äfven med dem, och detta var bättre
än ord.<br /><br />

Hela den bedröfliga natten väntade staden på
underrättelser; men när ändtligen morgonen grydde,
kom intet annat budskap än: »Skicka mera ljus
och skicka proviant!» Fru Thatcher var nästan
från sina sinnen och tant Polly likaså. Domaren
Thatcher skickade dem från grottan hälsningar att
de skulle hoppas och ha förtröstan, men det kunde
knappast skänka dem någon verklig uppmuntran.<br /><br />

Den gamla walesaren kom hem i dagningen,
nedfläckad af ljustalg, öfversmord med lera och med
nästan uttömda krafter. Han fann Huck
fortfarande i den säng, han låtit bädda åt honom, och i
full feberyra. Alla läkarna voro vid grottan, så
att fru Douglas kom och tog vård om den sjuke.
Hon sade, att hon skulle göra sitt bästa med honom,
ty vare sig han var god, ond eller intetdera, var han
Herrens, och intet, som var Herrens, var ett föremål
att försumma. Walesaren sade, att det ändå fanns
goda sidor hos Huck, hvarpå fru Douglas svarade:<br /><br />

»Det kan ni lita på. Det är Herrens märke, det
utelämnar han inte, det gör han aldrig. Han sätter
det någonstädes på hvarje varelse, som utgår ur
hans händer.»<br /><br />

Tidigt på förmiddagen började grupper af
uttröttade män att återkomma till staden, men de
kraftigaste af invånarna fortforo att söka. Alla
nyheter, som kunde erhållas, voro, att aflägsna ställen i
grottan, aldrig förr besökta, hade blifvit genom-letade, att hvarenda vrå, hvarenda liten klyfta skulle
bli grundligt undersökta, att hvarhälst man vandrade
genom denna labyrint, sågos ljus fladdra här och där på
afstånd, och rop och pistolskott, återkastade af de
dystra hvalfven, träffade örat med ett ihåligt ljud.
På ett ställe långt ifrån den del af grottan, som
besökande vanligtvis genomvandrade, hade man funnit
namnen »Becky» och » Tomi>, tecknade på stenväggen
med talgljussot, och strax bredvid en nedsmord
bandstump. Fru Thatcher kände igen bandet och grät, då
hon fick se det; det var, sade hon, den sista relik
hon någonsin skulle ha efter sitt barn, och intet
annat minne kunde vara henne så dyrbart, emedan
detta sist lämnat den lefvande kroppen, innan den
förfärliga döden kommit. Somliga berättade, att
man då och då såg en aflägsen ljuspunkt skimra fram
i grottan, och därvid brast ett skallande jubel löst och
ett tjogtal män trängde ned i den genljudande
gången — men sedan följde alltid en djupt nedslående
besvikenhet; barnen funnos icke där, det var endast
någon af de sökandes ljus.<br /><br />

Tre fruktansvärda dygn framsläpade sina tröga
timmar, och köpingen sjönk i hopplös dvala. Ingen
hade lust till någonting. Den nyss händelsevis gjorda
upptäckten, att värden på nykterhetsvärdshuset sålde
spritdrycker i sin lokal, påskyndade knappast
allmänhetens pulsar, hur fruktansvärdt än detta
förhållande var. I en af sin feberyrsels ljusa
mellanstunder ledde Huck varligt samtalet på värdshus och
frågade, dunkelt anande det värsta, om något
upptäckts på nykterhetsvärdshuset, sedan han
sjuk-nade.<br /><br />

»Ja», svarade fru Douglas.<br /><br />

Huck satte sig upp i sängen med vilda blickar.<br /><br />

»Hvad! Hvad var det man upptäckte?»<br /><br />

»Spritdrycker! — och lokalen har nu blifvit
stängd. Lägg dig ned, barn — du riktigt skrämde
mig.»<br /><br />

»Säg mig bara en sak — baraste en enda —ack, säg mig, var det Tom Sawyer, som fann det?»<br /><br />

Fru Douglas brast i gråt.<br /><br />

»Tyst, tyst barn, tyst! Jag har ju sagt dig,
att du inte får tala. Du ä’ mycket, mycket sjuk!»<br /><br />

Alltså hade man icke funnit något annat än
spritdrycker; hela staden skulle råkat i uppståndelse,
om man funnit guldet. Alltså var skatten borta
för alltid — borta för alltid. Men hvad kunde det
vara hon grät öfver? Märkvärdigt att hon skulle
gråta!*<br /><br />

Dessa tankar arbetade dunkelt i Hucks hjärna,
och af den trötthet de förorsakade honom föll han i
sömn.<br /><br />

»Så där ja — nu sofver han, stackars förkastade
barn!» tänkte fru Douglas. »Tom Sawyer finna det!
O, om det vore så väl, att Tom Sawyer själf kunde bli
funnen! Ack, det är nu inte många kvar, som ha
tillräckligt hopp eller ens nog styrka att gå ut och
söka!»Låtom oss nu återvända till Tom och Becky
och hvad de förehade under besöket i grottan.
De trippade fram under de dystra hvalfven
tillsammans med det öfriga sällskapet och besökte grottans
välbekanta underverk, som man tämligen
öfver-drifvet gifvit sådana klingande namn som »Salongen»,
»Katedralen», »Aladdins palats», m. m. När man
började leka kurra gömma, deltogo Tom och Becky
lifligt, tills ansträngningen började bli litet för
tröttande; då gingo de utför en sluttande gång,
hållande upp sina ljus, och läste det invecklade
nätverket af namn, data, postadresser och
tänke-språk, hvarmed väggarna bjifvit målade alfresko
(i talgljussot). Under det de fortforo att vandra
framåt samtalande, märkte de icke, att de nu befunno
sig i en del af grottan, där väggarna icke längre hade
dessa freskomålningar. De rökte med ljusen in
sina egna namn under ett utskjutande klippblock
och gingo därpå vidare.<br /><br />

Snart kommo de till en plats, där en liten rännil,
som porlade ned öfver klippkanten, medförande en
bottensats af kalkstensgrus, i tidernas längd hade
bildat ett Niagara i spetsar och krås af glänsande,
oförgänglig sten. Tom tvingade in sin lilla kropp
bakom fallet för att illuminera det till Beckys
ögonfägnad. Han fann, att detta vattenfall dolde ett
slags brant, naturlig trappa instängd mellan trånga
väggar, och genast greps han af begäret att bli enupptäckare. Becky hörsammade hans kallelse,
hvarpå de gjorde ett sotmärke som en blifvande
ledning och gåfvo sig af på upptäcktsfärd.<br /><br />

De följde än den ena än den andra slingrande
gången långt ned i grottans hemliga djup, gjorde
ännu ett märke och veko af på en sidoväg under
sökande efter nya under, som de sedan kunde berätta
för den öfre världen. På ett ställe funno de en
rymlig håla, från hvars tak en myckenhet glänsande
stalaktiter hängde ned af samma längd och groflek
som en människas ben; de gingo omkring hela denna
plats, undrande och beundrande, och aflägsnade
sig därpå genom en af de många gångar, som
utmynnade där. Detta förde dem snart till en förtrollande
källa, omgifven af en bassäng, inlagd med isblommor af
glittrande kristaller; denna källa låg midt i en grotta,
hvars väggar stöddes af en mängd fantastiska pelare,
som bildats genom föreningen af stora stalaktiter
och stalagmiter, resultatet af det oupphörliga
vattendroppet under århundraden. Under taket hade
väldiga massor af flädermöss packat ihop sig klungvis,
tusentals i hvarje flock; ljusskenet störde djuren,
och de kommo i skockar på flera hundra pipande och
ursinnigt anfallande ljusen. Tom kände till deras
sätt och det farliga i detta deras beteende. Han
fattade Beckys hand och drog henne med sig in i
närmaste smala gång; det var hög tid, ty en flädermus
släckte med vingen ut Beckys ljus, just då hon
lämnade grottan. Flädermössen jagade barnen ett godt
stycke, men flyktingarna döko in i hvarje ny gång
de funno och blefvo slutligen af med de farliga små
kräken.<br /><br />

Strax därpå upptäckte Tom en underjordisk
sjö, som sträckte sin dunkla yta så långt, att den
förlorade sig i skuggan. Han ville utforska dess
stränder, men ansåg det bäst att först sitta ned och
hvila en stund. Nu lade ställets djupa tystnad för
första gången sin kyliga hand på barnens sinnen.
Becky sade:»Jag har inte lagt märke till det förut, men det
tycks vara rysligt länge sedan vi hörde af di andra.»<br /><br />

»Ja, men kom ihåg, Becky, att vi ä’ djupt nere
under dom, hur långt i norr eller söder eller öster, eller
hvar det nu kan vara, vet jag inte. Det ä’ omöjligt
att höra dom här.»<br /><br />

Becky blef ängslig.<br /><br />

»Jag kan just undra hur länge vi varit härnere,
Tom? Det ä’ kanske bäst att vända om.»<br /><br />

»Ja, det har du rätt i, det ä’ nog bäst.»<br /><br />

»Hittar du vägen, Tom? Mig förefaller alltihop
som ett oredigt virrvarr.»<br /><br />

»Jag tror nog jag hittar, men det ä’ förargligt
med di där läderlapparna. Om di skulle släcka båda
ljusen för oss, skulle vi råka vackert ut. Låt oss
försöka någon annan väg, så att vi inte behöfver gå
igenom där.»<br /><br />

»Ja, men bara vi inte går orätt, det vore så
rysligt!»<br /><br />

De gingo nu in i en smal gång, som de följde under
tystnad en ansenlig sträcka, och mönstrade hvarje
ny öppning för att se, om dess utseende på något
sätt föreföll dem bekant; men de kände icke igen
någon af dem. Hvarje gång Tom gjorde en
undersökning, letade Becky efter ett uppmuntrande
tecken i hans ansikte, och hvarje gång sade han
gläd-tigt:<br /><br />

»Å, det ä’ ingen fara! Det ä’ inte den här,
men vi kommer strax dit!»<br /><br />

Men han började vid hvarje ny missräkning att
känna sig allt mindre förtröstansfull, och snart
be-gynte han att vika in i sidogångar rent på måfå,
i det förtviflade hoppet att finna det han sökte.
Han sade fortfarande, att det var »ingen fara», men
han kände sig nu så fruktansvärdt orolig, att orden
alldeles förlorade sin klang och läto som om han
sagt »allt är förloradt!» Becky smög sig tätt till
honom i ytterlig ångest och försökte att återhålla
sina tårar, men de kommo ändå. Till sist sade hon:»O, Tom, bry dig inte om läderlapparna, låt oss
gå tillbaka den vägen! Det tycks oupphörligt bli
allt värre och värre för oss.»<br /><br />

Tom stannade.<br /><br />

»Hör!» sade han.<br /><br />

Djup tystnad rådde, så djup, att de till och
med tydligt kunde höra hvarandras andhämtning.
Tom ropade; ekot fortplantade sig genom de tomma
gångarna och dog bort på af stånd i ett svagt ljud
liknande ett skrockande hånskratt.<br /><br />

»O, gör inte om det, Tom, det ä’ för hemskt!»
sade Becky.<br /><br />

»Det ä’ hemskt, men det ä’ ändå bäst att
göra det, Becky, för det kan hända, att di hör oss,
ser du.»<br /><br />

Detta »kan hända» var till och med ännu
hemskare och mera isande än det spöklika skrattet,
så tydligt förrådde det ett döende hopp. Barnen
stodo stilla och lyssnade, men utan resultat. Tom
gick nu genast tillbaka samma väg man kommit och
påskyndade sina steg; men det dröjde icke länge,
förrän en viss obeslutsamhet i hans sätt förrådde en
annan fruktansvärd omständighet för Becky: han
hittade icke vägen tillbaka!<br /><br />

»O, Tom, du gjode inga märken!»<br /><br />

»Ett så’nt dumhufvud jag var, Becky, ett så’nt
ärkenöt! Jag tänkte aldrig på att vi skulle behöfva
gå samma väg tillbaka! Nej, jag hittar inte vägen
det ä’ en röra alltihop.»<br /><br />

»Tom, Tom, vi ä’ förlorade, vi ä’ förlorade!
Aldrig, aldrig kan vi komma ut från det här
förfärliga stället! O, hvarför skilde vi oss nånsin från de
andra?»<br /><br />

Hon sjönk till marken och brast i så
fruktans-värdt häftig gråt, att Tom förfärades vid tanken,
att hon möjligen kunde dö eller förlora förståndet.
Han satte sig bredvid henne och lade armarna kring
henne; hon dolde ansiktet vid hans bröst, hon smög
sig intill honom och gaf luft åt sin förskräckelse,sin gagnlösa sorg, och de aflägsna ekona
förvandlade alla hennes ord till hånande skratt. Tom bad
henne att försöka hoppas igen, men hon sade att hon
icke kunde det. Han började klandra och smäda
sig själf, som bragt henne i denna olyckliga
belägenhet; detta hade bättre verkan. Hon sade, att hon
skulle försöka hoppas igen, hon skulle stiga upp och
följa honom hvart han ville föra henne, bara han icke
talade mera på det viset; ty det var lika mycket
hennes fel som hans, försäkrade hon.<br /><br />

Så gingo de på igen — utan mål — helt och hållet
på måfå — allt hvad de kunde göra, var att gå på,
bara gå på. Ett ögonblick tycktes hoppet vilja
lefva upp på nytt — icke därför att det fanns något
skäl därtill, utan endast emedan det är så hoppets
natur att lefva upp på nytt, så länge det icke
alldeles förlorat spännkraften genom ålder och aldrig
upphörande motgångar.<br /><br />

Om en stund tog Tom Beclcys ljus och blåste ut
det. Denna sparsamhet var så betydelsefull. Ord
voro öfverflödiga, Becky förstod ändå, och hennes
hopp dog åter. Hon visste, att Tom i fickan hade
ett helt ljus och tre eller fyra bitar — och ändå
måste han spara!<br /><br />

Småningom tog tröttheten ut sin rätt; barnen
försökte att icke låtsa om det, ty det var
förskräckligt att tänka på att sitta ned nu, då tiden blifvit så
dyrbar. Att gå på i någon riktning, i hvilken
riktning som helst var åtminstone ett framsteg och
kunde bära frukt, men att sitta ned var att inbjuda
döden och förkorta dess verk.<br /><br />

Slutligen vägrade Beckys späda lemmar att
bära henne längre. Hon satte sig. Tom hvilade
sig bredvid henne, och de talade om hemmet och om
vännerna där, om de bekväma sängarna och framför
allt om ljuset! Becky grät, och Tom försökte
utfundera något sätt att lifva upp henne, men alla hans
uppmuntrande ord hade blifvit utnötta genom
upp-repadt begagnande och klingade som bitande hån.Tröttheten verkade så starkt på Becky, att hon
domnade af och föll i sömn. Tom kände sig innerligt
belåten och tacksam. Han satt och betraktade
hennes bekymrade ansikte och såg det antaga sitt
naturliga lugn under inflytandet af ljufva drömmar;
småningom föddes och kvardröjde i hennes drag
ett lycksaligt leende. Det fridfulla ansiktet
återkastade något af lugn och ny styrka i hans egen själ,
och hans tankar sväfvade bort till förgångna tider
och drömlika minnen. Medan han på detta sätt
hän-gaf sig åt sitt grubbel, vaknade Becky med ett friskt
litet skratt; men det dog på hennes läppar och
följdes af en suck.<br /><br />

»O, hur kunde jag sofva! Jag önskar att jag
aldrig, aldrig hade vaknat!. . . Nej, nej, Tom, jag
önskar det inte! Se inte på mig så där! Jag ska’
aldrig mer säga så.»<br /><br />

»Jag ä’ glad att du har sofvit, Becky; du bör
känna dig uthvilad nu, och vi ska’ leta oss ut
härifrån.»<br /><br />

»Ja, vi kan ju försöka, Tom. Men jag har sett
ett så’nt vackert land i min dröm, jag tänker att vi
ä’ på väg dit.»<br /><br />

»Det ä’ inte så säkert. Var nu en modig flika,
lilla Becky, och låt oss försöka ett tag till!»<br /><br />

De stego upp och vandrade framåt hand i hand,
men hopplöst. De försökte att beräkna, hur länge
de varit i grottan, men allt hvad de visste var, att
det syntes dem dagar och veckor, hvilket dock
tydligen var omöjligt, ty deras ljus voro ännu icke
nedbrunna.<br /><br />

En lång stund därefter — de kunde icke
bestämma hur lång — sade Tom, att de måste gå sakta
och lyssna efter drypande vatten — de måste finna
en källa. De funno snart en, och Tom sade, att
det var tid att hvila igen. Båda voro grymt trötta,
men Becky sade ändå, att hon trodde sig kunna
gå ett litet stycke till; hon var förvånad öfver att
höra Tom uttala en annan åsikt, det kunde honicke förstå. De satte sig, och Tom fäste med lera
sitt ljus vid väggen midt emot dem. Snart började
deras tankar arbeta; icke ett ord yttrade de på en
stund. Slutligen bröt Becky tystnaden:<br /><br />

»Tom, jag ä’ så hungrig!»<br /><br />

Tom tog upp något ur fickan.<br /><br />

»Kommer du ihåg det här?» sade han.<br /><br />

Becky nästan smålog.<br /><br />

»Det ä’ vår bröllopskaka, Tom.»<br /><br />

»Ja — jag önskar den vore stor som en tunna,
för det här ä’ allt hvad vi har.»<br /><br />

»Jag gömde den vid måltiden, för att vi skulle
kunna lägga den under hufvudkudden och drömma
på den, Tom, som stora människor gör med sin
bröllopskaka — men det kommer att bli vår ...»<br /><br />

Hon fulländade icke meningen. Tom delade
kakan, och Becky åt med god aptit, medan Tom
endast smakade på sin hälft. Det fanns öfverflöd på
kallt vatten att sluta kalaset med. Om en stund
föreslog Becky, att man skulle fortsätta
vandringen. Tom teg ett ögonblick och sade därpå:<br /><br />

»Becky, kan du tåla vid att höra en sak, som
jag måste tala om för dig?»<br /><br />

Becky bleknade, men hon sade att hon nog kunde
tåla vid det.<br /><br />

»Jo, ser du, Becky, vi måste stanna här, där det
finns vatten att dricka. Den här ljusbiten ä’ vår
sista!»<br /><br />

Becky gaf fritt lopp åt sina tårar och sin
klagan. Tom gjorde hvad han kunde för att trösta
henne, men med föga verkan. Till sist sade Becky:<br /><br />

»Tom!»<br /><br />

»Hvad ä’ det, Becky?»<br /><br />

»Man kommer att sakna oss och leta efter oss.»<br /><br />

»Ja visst, det kommer man nog att göra.»<br /><br />

»Kanske söker di oss redan, Tom?»<br /><br />

»Ja, det gör di nog, jag hoppas di gör det.»<br /><br />

»När tror du att di först saknade oss, Tom?»<br /><br />

»När di kom tillbaka till båten, tänker jag.»»Tom, det kanske var mörkt då — tror du di
märkte ändå, att vi inte var med?»<br /><br />

»Jag vet inte. Men i alla fall måste din mamma
saknat dig, så snart di kommit hem.»<br /><br />

Ett förfäradt uttryck i Beckys ansikte
återförde Tom till bättre insikt, och han förstod, att
han begått en blunder. Becky väntades ju icke
hem den natten! Barnen blefvo tysta och
tankfulla. Om en stund öfvertygades Tom genom ett
nytt utbrott af sorg från Becky, att samma tanke
plågade henne som honom, nämligen att halfva
söndagsförmiddagen kunde förgå, innan fru Thatcher
upptäckte, att Becky icke var hos Harpers. Barnen
sutto och stirrade på ljusbiten och observerade, hur
den sakta och obarmhärtigt smälte ihop; till sist
sågo de en half tum af veken stå ensam kvar, sågo
den svaga lågan stiga och sjunka, klättra upp på
den smala rökpelaren, dröja ett ögonblick på dess
spets, och sedan — rådde mörker, djupt, fasansfullt
mörker!<br /><br />

Hur långt efteråt det var som Becky småningom
kom till medvetande om att hon grät i Toms armar,
kunde ingendera afgöra. Allt hvad de visste var, att
efter en väldigt lång tid, som de tyckte, vaknade båda
upp från en sömn liknande en dödsdvala och blefvo
åter medvetna om sitt elände. Tom sade, att det
kunde vara söndag nu — kanske måndag. Han
försökte att få Becky att tala, men hennes bekymmer
voro för mycket tryckande, allt hennes hopp var
slut. Tom sade, att de måste ha saknats för länge
sedan och att man säkert nu höll på och letade efter
dem. Han skulle ropa, kanske skulle någon komma
då; han försökte, men i mörkret ljödo de aflägsna
ekona så gränslöst, att han icke gjorde om försöket.<br /><br />

Timmarna släpade sig fram, hungern infann
sig åter för att plåga fångarna. En del af Toms
kaka var kvar, de delade och åto den. Men det
kom dem att känna sig hungrigare än förut, den
otillräckliga munsbiten endast ökade matlusten.Om en stund sade Tom:<br /><br />

»St! Hörde du?»<br /><br />

Båda återhöllo andedräkten och lyssnade. Ett
ljud hördes liknande ett ytterst svagt ochaflägset
rop. Tom besvarade det ögonblickligen, hvarpå han
tog Becky vid handen och trefvade sig utför gången
i riktning mot ljudet. Han lyssnade igen; åter
hördes ljudet, denna gång tydligen Htet närmare.<br /><br />

»Det ä’ di!» sade Tom. »Di kommer! Kom
med, Becky — det ä’ ingen fara nu längre!»<br /><br />

De båda fångarnas glädje var nästan
öfver-väldigande; men de måste likafullt gå långsamt,
ty gropar förekommo allmänt och man måste akta sig
för dem. De kommo snart till en fördjupning,
där de måste stanna; den kunde vara tre fot, den
kunde vara hundra — i alla händelser kunde de
icke komma öfver den. Tom lade sig framstupa och
sträckte ned handen så djupt han kunde. Ingen
botten! De måste stanna där och vänta tills de
sökande skulle komma. De lyssnade; de aflägsna
ropen blefvo tydligen ännu aflägsnare! Ännu ett
ögonblick eller två, och de hade alldeles upphört.
Hvilken förkrossande olycka! Tom hojtade tills
han blef hes, men förgäfves. Han talade
förhoppningsfullt till Becky; men en hel evighet af
ångest-full väntan gick, och intet ljud hördes.<br /><br />

Barnen trefvade sig tillbaka till källan. Tiden
gick fruktansvärdt långsamt; de sofvo igen och
vaknade upp uthungrade och djupt bedröfvade.
Tom tyckte nu, att det borde vara tisdag.<br /><br />

Nu fick han ett infall. Strax bredvid voro
några sidogångar. Hellre utforska några af dem
än i sysslolöshet bära tyngden af de tröga timmarna.
Han tog ur fickan upp ett draksnöre, gjorde fast det
kring ett utsprång, och han och Becky satte sig i
gång, Tom främst, lindande upp snöret medan de
trefvade sig fram. När de till ryggalagt omkring
tjugu steg, var det tvärt slut på gången vid en brant
fördjupning. Tom lade sig ned på knä och kändemed händerna först nedåt och sedan så långt om
hörnet som han bekvämligen kunde nå; han gjorde
en ansträngning att sträcka sig ännu litet längre
åt höger, då i samma ögonblick, icke femtio fot från
honom, en mänsklig hand hållande ett ljus kom
fram bakom en klippa! Tom stämde upp ett
skallande jubelrop, och ögonblickligen följdes handen
af den tillhörande kroppen — Indian-Joes! Tom
var som förlamad, han kunde icke röra en lem.
Nästa ögonblick kände han sig djupt tacksam att
se »spanjoren» taga till fotterna och göra sig osynlig.
Tom stod och undrade öfver att icke Joe känt' igen
hans röst och kommit fram och dödat honom för
att han vittnat inför rätten. Men ekot måste ha
förställt hans röst — ja, det var nog orsaken, tänkte
han. Toms förskräckelse försvagade hvarje muskel i
hans kropp. Han föresatte sig, att hade han bara
styrka nog att taga sig tillbaka till källan, så skulle
han också stanna där, och ingenting skulle kunna
fresta honom att åter utsätta sig för faran att möta
Indian-Joe. Han aktade sig att meddela Becky hvad
han hade sett; han sade henne, att han endast
ropat »på försök».<br /><br />

Men i längden nedtystas alla farhågor af
hungerns kval och en ytterligt nödställd belägenhet; så
äfven här. Ännu en ledsam väntan vid källan och
en lång sömn medförde förändringar. Barnen
vaknade plågade af en gnagande hunger. Tom trodde,
att det nu måste vara onsdag eller torsdag eller
kanske till och med fredag eller lördag, och att
man uppgifvit sökandet efter dem. Han föreslog,
att man skulle utforska en annan gång. Han kände
sig villig att riskera ett möte med Indian-Joe och
alla andra fasansfulla saker. Men Becky var
mycket svag; hon hade sjunkit i en hemsk känslolöshet
och ville vara i fred. Hon sade, att hon ville vänta,
där hon nu var, och dö — det skulle inte dröja länge.
Tom kunde ju ta draksnöret och gå ut på
upptäckts-resa, om han så ville, men hon bad honom bevekandeatt komma tillbaka emellanåt och tala med henne.
Och han måste lofva att stanna hos henne, när det
förfärliga ögonblicket skulle komma, och att hålla
hennes hand i sin, tills allt var öfver. Med en
känsla i strupen, som om han ville kväfvas, kysste
Tom henne och låtsade, som vore han säker på att
finna de sökande eller en utgång från grottan;
därpå tog han draksnöret i handen och trefvade sig
på händer och knän utför en af gångarna, plågad af
hunger och aningar om en snar undergång.Tisdagseftermiddagen kom och dog bort i
skymning. Köpingen St. Petersburg var
fortfarande försänkt i sorg. De saknade barnen hade
icke blifvit funna. I kyrkan hade man bedt för
dem offentligt, och mången enskild bön hade
upp-sändts, hvari den bedjande inlagt hela sitt hjärta;
men ännu hade inga goda underrättelser ingått från
grottan. Flertalet af de sökande hade uppgifvit
efterspaningarna och återgått till sina dagliga
göro-mål, och de uttalade öppet sin åsikt, att barnen
tydligen aldrig kunde bli funna. Fru Thatcher låg
svårt sjuk och hade ofta vilda feberfantasier; det
var hjärtslitande, sade de som hade tillträde till
henne, att höra henne ropa sitt barn, hvarvid hon
lyfte upp hufvudet och kunde lyssna en hel minut
i sänder för att sedan, trött och klagande, låta det
sjunka ned igen. Tant Polly hade försjunkit i ett
stilla svårmod, och hennes gråa hår hade blifvit
nästan hvitt. Dyster och hopplös gick köpingen till
hvila på tisdagsaftonen.<br /><br />

Midt i natten blef det, häftigt ringande i
kyrkklockorna, och inom ett ögonblick vimlade gatorna
af en halfklädd befolkning, som var alldeles vild af
glädje och skrek af alla krafter: »Kom ut! Kom
ut! Man har funnit dem! Man har funnit dem!»
Kastruller och horn ökade oväsendet, befolkningen
tågade i en tät massa nedåt floden, mötte barnen,
som kommo åkande i en öppen vagn dragen af jub-lande medborgare, trängde sig omkring den, följde
den på hemvägen och stormade i en ståtlig skara
uppför storgatan under oupphörliga, dånande
hurrarop!<br /><br />

öfverallt i köpingen lyste ljus, som om den varit
illuminerad, och ingen gick till sängs igen; det var den
präktigaste natt, som det lilla samhället någonsin
varit med om. Under den första halftimmen
defilerade stadsborna genom domaren Thatchers hus,
fattade i de räddade och kysste dem, kramade fru
Thatchers hand, försökte att tala, men kunde icke, och
skyndade bort låtande ett regn af tårar öfversvämma
platsen.<br /><br />

Tant Pollys lycka var fullkomlig, och fru
Thatchers var det i det närmaste; äfven den skulle
bli fullkomlig, så snart brefbäraren, som skickats
med den stora nyheten till grottan, skulle hunnit
underrätta hennes man.<br /><br />

Tom låg omgifven af en nyfiken åhörarskara på
en soffa och berättade historien om det underbara
äfventyret, som han utbroderade med många
intressanta tillägg; han slutade med beskrifningen, hur
han lämnade Becky och gaf sig ut på en
upptäcktsfärd, hur han följde två gångar, så långt hans
drak-snöre tillät, hur han i en tredje trängde fram till
draksnörets fulla längd och var på väg att vända om,
då han märkte en aflägsen punkt, som liknade
dagsljus, hur han släppte snöret och trefvade sig fram
till den, stack hufvud och axlar genom en liten
öppning och såg den breda Mississippi rulla förbi.
Och han underlät icke att framhålla, att om det
händelsevis hade varit natt och mörker, så skulle
han aldrig kommit att se denna ljusfläck eller att
sedan närmare undersöka denna gång i grottan!
Vidare berättade han, hur han gick tillbaka till
Becky och talade om den glada nyheten, och hur hon
bad honom att inte plåga henne med sådant prat,
ty hon var trött och visste, att hon skulle dö, och det
ville hon också. Han beskref, hur han arbetade med<br /><br />

Tom Sawyer.<br /><br />

16henne och till sist lyckades öfvertyga henne, och
hur hon så när hade dött af glädje, då hon tillsammans
med honom trefvat sig fram till den plats, där hon
verkligen såg den blåa fläcken af dagsljus; hur han
trängde sig ut genom öppningen och sedan hjälpte
henne ut; hur de sutto där och gräto af glädje;
hur några karlar kommo roende förbi i en båt,
och Tom ropade an dem och talade om sin och Beckys
belägenhet och uthungrade tillstånd; hur karlarna
först icke trodde den besynnerliga berättelsen, »ty»,
sade de, »ni ä’ omkring tre kvarts mil utför floden,
nedanför dalen, där grottan ä’ belägen»; hur karlarna
sedan togo dem ombord, rodde dem till ett hus,
gåfvo dem kvällsvard, läto dem hvila sig till ett par
timmar efter mörkrets inbrott och sedan förde dem
hem.<br /><br />

Före dagbräckningen hade man uppspårat
domaren Thatcher och hans lilla skara af sökande
förmedelst ledtrådarna, de hade med sig in i grottan,
och meddelat dem den stora nyheten.<br /><br />

Tre dygns mödor och svält i grottan kunde icke
skakas af med ens, såsom Tom och Becky snart fingo
lära sig. De måste förbli sängliggande hela onsdagen
och torsdagen och syntes bli allt tröttare och
svagare. Tom var uppe litet på torsdagen, var ute i
staden på fredagen och nästan lika frisk och kry som
vanligt på lördagen; men Becky lämnade icke
rummet förrän på söndagen, och då såg hon ut som om
hon genomgått en tärande sjukdom.<br /><br />

Tom fick veta, att Huck var sjuk, och gick för
att besöka honom på fredagen, men fick icke slippa
in i sjukrummet denna dag, lika litet som på lördag
eller söndag. Sedan fick han slippa in hvarje
dag, men blef tillsagd att tiga med sitt äfventyr och
icke tala om något, som kunde oroa Huck; fru Douglas
stannade inne i rummet för att själf se till, att denna
befallning åtlyddes. Hemma hos sig fick Tom veta
om hvad som händ t på Cardiff Hill, äf vensom att
den främmande trashankens lik blifvit funnet i floden,nära färjbryggan; kanske hade han drunknat vid
sitt försök att undkomma.<br /><br />

Omkring fjorton dagar efter Toms räddning
ur grottan gick han för att hälsa på Huck, som nu
blifvit tillräckligt stark att tåla vid ett upprörande
samtal; och Tom tyckte sig ha åtskilligt att
meddela, som borde intressera honom. Hans väg förde
honom förbi domaren Thatchers hus, och han
stannade där för att råka Becky. Domaren och några
vänner, som han hade hos sig, gåfvo sig i samspråk
med Tom, och en af dem frågade honom ironiskt,
om han inte hade lust att gå till grottan igen. Tom
svarade ja, han var inte rädd för det.<br /><br />

Domaren sade:<br /><br />

»Ja, jag tviflar inte det minsta på, att många
tänka på samma sätt som du, Tom. Men den saken
ha vi dragit försorg för — det kommer aldrig mera
någon att gå vilse i den grottan.»<br /><br />

»Hur så?»<br /><br />

»Därför att jag för två veckor sedan lät beslå
den stora ingångsdörren med järnplåt och förse
den med lås; nycklarna förvarar jag.»<br /><br />

Tom blef likblek.<br /><br />

»Hvad fattas dig, gosse? Skynda efter ett
glas vatten någon af er — fort!»<br /><br />

Vattnet kom och man stänkte det i ansiktet
på Tom.<br /><br />

»Så där ja, nu ä’ du kry igen. Hvad var det
åt dig, Tom?»<br /><br />

»O, domar’n, Indian-Joe a’ i grottan!»På några minuter hade denna nyhet spridt sig,
och ett dussin båtlaster af män voro på väg till Mc
Dougals grotta, snart följda af ångfärjan, som var
fylld med passagerare. Tom Sawyer var i den båt,
som förde domaren Thatcher. När dörren till grottan
blifvit upplåst, visade sig en sorglig syn i den
skumma dagern innanför. Indian-Joe låg utsträckt på
marken, död, med ansiktet tätt intill dörrspringan,
som om hans längtande ögon ända in i sista
ögonblicket varit riktade mot ljuset och glädjen i den fria
världen utanför. Tom var rörd, ty han visste af
egen erfarenhet, hvad denna stackars usling måste ha
lidit; han kände deltagande, men icke desto mindre
erfor han på samma gång en ofantlig känsla af
lättnad och trygghet, som lät honom förstå till en grad,
hvarom han förut icke varit fullt medveten, hur svårt
han varit nedtyngd af fruktan alltsedan den dag, då
han höjde sin röst mot denna blodtörstiga
samhälls-fiende.<br /><br />

Indian-Joes stora knif låg tätt bredvid honom
med sönderbruten klinga. Den grofva bjälke, hvarpå
dörren hvilade, hade blifvit söndertäljd och
genom-hackad genom träget arbete; men det var lönlöst,
ty klippan bildade en naturlig tröskel utanför, hvars
hårda material knif ven icke bitit på. Den enda
skada, som åstadkommits, var på knif ven själf.
Men äfven om detta hinder af sten icke funnits, skulle
arbetet varit förgäfves, ty till och med om bjälkenhade blifvit fullständigt bortskuren, skulle
Indi an-Joe icke kunnat tränga sin kropp under dörren,
såsom han väl visste. Alltså hade han hållit på
och täljt och hackat endast för att ha något att göra<br /><br />

—	för att döda de oändligt långa timmarna — för att
sysselsätta sina marterade kropps- och själskrafter.
Vanligtvis brukade man i denna grottans förhall
finna ett halft dussin ljusbitar, faststuckna i
bergväggens rämnor och kvarlämnade af de besökande;
men nu funnos inga — fången hade uppletat och ätit
upp dem. Han hade också lyckats fånga några
flädermöss, och äfven dem hade han ätit, k vari ämnande
endast klorna. Den stackars uslingen hade svultit
ihjäl! På ett ställe i närheten hade en stalagmit
småningom under årtusenden skjutit upp från
marken, bildad genom vattendroppet från en
sta-laktit ofvanför; fången hade brutit af denna
stalagmit och på stumpen ställt en sten, i hvilken han gjort
en grund urholkning för att däri uppfånga den
dyrbara droppe, som föll en gång hvar tjugonde minut
med ett urverks enformiga regelbundenhet — en
de^sertsked full i dygnet. En sådan droppe föll,
när Pyramiderna voro nya, när Troja dukade under,
när Rom grundlädes, när Kristus korsfästes, när
Wilhelm Eröfraren skapade det brittiska väldet,
när Kolumbus af seglade, när blodbadet vidLexington
var en »nyhet». En sådan droppe faller ännu,
den skall fortfara att falla, när alla dessa händelser
sjunkit ned i historiens eftermiddagsdunkel,i sagans
aftonskymning, när de uppslukats af glömskans
tjocka nattmörker. Har allting ett ändamål och en
uppgift? Hade denna droppe tålmodigt fallit under
fem årtusenden för att vara färdig att fylla ett behof
hos detta lilla kryp till människa med hennes korta,
flyktiga tillvaro, och har den ännu en viktig
uppgift att fylla om tiotusen år? Sak samma. Många,
många år ha gått, sedan det olyckliga halfblodet
urholkade stenen för att uppsamla de ovärderliga
dropparna, men ännu i denna dag, när vandrarenkommer för att se underverken i McDougals grotta,
skådar han längst på den djupt rörande stenen och
den långsamt fallande vattendroppen. Indian-Joes
bägare står främst på listan öfver grottans
märkvärdigheter; icke ens »Aladdins palats» kan täfla
med den.<br /><br />

Indian-Joe begrafdes nära mynningen af grottan,
och folk infunno sig till begrafningen skocktals i
båtar eller vagnar från köpingen och från alla byar
och gårdar på en mils omkrets; de hade sina barn med
sig och alla slags matvaror och förklarade, att de
haft nästan lika roligt vid begrafningen som de
kunnat ha vid hängningen.<br /><br />

Denna begrafning satte stopp för alla vidare
åtgärder med en sak — böneskriften till guvernören
om benådning för Indian-Joe. Denna nådeansökan
hade erhållit en hel mängd underskrifter; många
tå-rerika och vältaliga sammankomster hade hållits,
och en deputation af pjoskiga damer hade blifvit
utsedd att i djup sorgdräkt bege sig till guvernören
och under mycken veklagan och jämmer besvärja
honom att vara en barmhärtig åsna och trampa sin
plikt under fotterna. Indian-Joe ansågs ha slagit
ihjäl fem af köpingens invånare; än sedan då?
Om han hade varit satan själf, hade där funnits
fullt upp af stackare färdiga att klottra sina namn på
en nådeansökan och att på den fälla en tår från sina
ständigt i olag varande och otäta vattenledningar.<br /><br />

Morgonen efter begrafningen förde Tom sin vän
Huck till en enslig plats för att få ett viktigt samtal
med honom. Huck hade redan af walesaren och
fru Douglas fått veta allt rörande Toms äfventyr,
men Tom sade att det säkert fanns en sak, som de
icke berättat för honom, och det var om den han nu
ville tala med honom. Hucks uppsyn mulnade.<br /><br />

»Jag vet hvad det ä’», sade han. »Du har
varit i ’nummer två’, men inte funnit något annat än
visky. Det har inte någon sagt mig, att det var du,
men jag begrep ändå, att det måste vara du, då jaghörde talas om den där spritdrycksaffären; och jag
visste, att du inte hade funnit pengarna, för då hade
du nog skaffat dig in till mig på ett eller annat sätt
och talat om det för mig, äfven om du inte sagt ett
knyst till någon annan. Tom, nå’nting har alltid
sagt mig, att vi aldrig skulle få den där kofvan i
vårt våld.»<br /><br />

»Inte, kära du, har jag skvallrat på den där
värdshusväden, allt var ju ännu på bästa sätt med
hans värdshus på lördagen, då jag deltog i utfärden.
Kommer du inte ihåg, att du skulle stå på vakt den
natten?»<br /><br />

»Det var så rätt! Kors, det förefaller som det
vore ett helt år sedan dess. Det var samma natt
jag följde efter Indian-Joe till fru Douglas.»<br /><br />

»Följde efter honom, säger du?»<br /><br />

»Ja, men den saken ska’ du tiga med, förstår du.
Indian-Joe har nog lämnat efter sig vänner, och jag
vill inte att di ska’ gå och vara arga på mig och passa
på tillfälle att få ge mig på huden. Hade inte jag
varit, så skulle Indian-Joe nu vara i säkerhet i Texas.»<br /><br />

Därpå berättade Huck i förtroende hela det
äf-ventyr, hvaraf Tom endast kände den del walesaren
haft däri.<br /><br />

»Nåja», sade Huck, då han slutat och återkom
till hufvudfrågan, »hvem det än var, som knyckte
viskyn i ’nummer två’, så knyckte han nog
pengarna på samma gång — i alla fall kommer vi inte
att få se röken af dom.»<br /><br />

»Huck, pengarna var aldrig i ’nummer två’!»<br /><br />

»Hva’ för slag?» Huck såg skarpt på
kamraten. »Tom, har du spårat opp pengarna igen?»<br /><br />

»Di ä’ i grottan, Huck!»<br /><br />

Hucks ögon strålade.<br /><br />

»Säg om det igen, Tom!»<br /><br />

»Pengarna ä’ i grottan.»<br /><br />

»Tom — på hedersord nu — ä’ det skoj eller
allvar.»<br /><br />

»Allvar, Huck, så rent allvar som jag talat nånsini hela mitt lif. Vill du följa mig in dit och hjälpa mig
att ta ut dom?»<br /><br />

»Jo, jag menar det! Bara vi kan komma in dit
utan lifsfara.»<br /><br />

»Huck, vi kan göra det utan minsta svårighet i
världen.»<br /><br />

»Styft! öfverdådigt styft! Men hvarför tror
du att pengarna ...»<br /><br />

»Vänta bara tills vi ä’ där, Huck. Om vi inte
hittar dom, så vill jag gå in på att ge dig min trumma
och allt hvad jag äger och har, så sant jag heter Tom!»<br /><br />

»Hyfvens, Tom, hyfvens! Men när ska’ vi
gå dit?»<br /><br />

»Nu genast, om du har lust. Ä’ du tillräckligt
stark?»<br /><br />

»Ä’ det långt in i grottan? Jag har varit på
benstumparna nu tre eller fyra dar, men jag kan
inte gå mer än en fjärdingsväg, Tom — åtminstone
inte det jag tror.»<br /><br />

»Det ä’ omkring en mil in i grottan, Huck, den
väg som alla andra än jag skulle gå, men jag vet en
genväg, som ingen annan känner till, och jag ska’
ro dig ända fram i en båt och ro tillbaka med, så att
du inte behöfver anstränga dig ett dugg.»<br /><br />

»Lå oss kila då, Tom!»<br /><br />

»Det ä’ bra, men vi måste ta med oss lite bröd
och kött, våra pipor, ett par påsar, några
drak-snören och några af di där nya manickerna dom kallar
svafvelstickor. Du må tro jag önskade åtskilliga
gånger, att jag haft några, när jag var inne där
senast.»<br /><br />

Strax efter middagen lånade gossarna en liten
båt, som tillhörde en bortrest stadsbo, och gåfvo
sig genast i väg. När de voro en halfmil nedanför
»Grottklyftan», sade Tom:<br /><br />

»Klippväggen här ser likadan ut ända från
Grottklyftan, ser du — inga hus, inga brädgårdar,
bara buskar hela vägen. Men du ser den hvitafläcken däroppe, där det varit ett jordskred? Det ä’
ett af mina märken. Och låt oss nu gå i land!»<br /><br />

De gjorde så.<br /><br />

»Huck, från den plats, där vi nu står, kunde
du med ett metspö nå det hål jag kröp ut igenom.
Försök, om du kan upptäcka det.»<br /><br />

Huck letade öfverallt, men kunde icke finna
något. Stolt trängde Tom in i en tät klunga af
su-makbuskar och sade:<br /><br />

»Här har du det. Titta, Huck, det ä’ det
tref-ligaste hål i hela landet. Men du får inte låta någon
veta om’et, förstår du. Jag har alltid önskat att bli
röfvare, men jag visste att jag måste ha en håla
som den här, och hvar jag skulle få tag i en så’n,
det var just knuten. Nu har vi den och vi ska’
tiga me’t och bara låta Joe Harper och Ben Rogers
få veta om’et — för naturligtvis måste vi ha ett helt
röfvarband, annars blir det ingen stil i’t. Tom
Sawyers röfvarband — det låter ju utmärkt, eller
hva\ Huck?»<br /><br />

»Jo, det gör det, Tom. Men säg, hvem ska’
vi röfva från?»<br /><br />

»Å, från hvem som hälst. Lägga oss i försåt
för folk — det brukas mest.»<br /><br />

»Och slå ihjäl dom?»<br /><br />

»Nej — inte alltid. Stänga in dom i grottan,
tills di erlagt lösen.»<br /><br />

»Hvad ä’ lösen för slag?»<br /><br />

»Pengar. Man tvingar dom att låna ihop allt
hvad di kan af sina vänner, och ä’ det inte erlagdt
efter ett år, så dödar man dom. Det ä’ det
vanligaste sättet. Men man dödar inte kvinnorna,
man bara stänger in dom, men dödar dom gör man
inte. Di ä’ alltid vackra cch rika och rysligt rädda.
Man tar deras klockor och saker, men man tar alltid
af sig hatten och talar artigt med dom. Det finns
inte så artiga människor som röfvare — det kan du
se i hvilken bok som hälst. Sedan blir kvinnorna
kära i en, och när di har varit en eller par veckori hålan, slutar di att gråta, och se’n ä’ det omöjligt
att få dom därifrån. Om du också körde ut dom,
så skulle di vända om på fläcken och komma tillbaks.
Så står det i alla böcker.»<br /><br />

»Men det ä’ ju riktigt bussigt, Tom. Jag tror
det ä’ styfvare än att vara sjöröfvare.»<br /><br />

»Ja, det ä’ bättre på sätt och vis, därför att
man ä’ närmare sitt hem, cirkusar och allt tocke.»<br /><br />

Emellertid hade allt ordnats och gossarna
kröpo ned genom öppningen. Tom i spetsen. De
trängde mödosamt fram till bortre ändan af tunneln,
gjorde där fast sina hopskarfvade draksnören och
gingo vidare. Några få steg förde dem till källan,
och Tom kände en rysning i hela kroppen. Han
visade Huck lämningarna af ljusveken på en
lerklump fäst vid väggen och beskref, hur han och
Becky hade sett lågan kämpa och dö.<br /><br />

Gossarnas samtal började nu att sjunka till
hviskningar, ty ställets tystnad och mörker tyngde
på deras sinnen. De fortsatte och trängde in i
och följde Toms andra korridor, tills de kommo
fram till det tvärbranta stället. Ljusen uppdagade
det förhållandet, att det i verkligheten icke var något
bråddjup, utan endast en brant lerig sluttning,
tjugu eller trettio fot i höjd. Tom hviskade:<br /><br />

»Nu ska’ du få se någe’, Huck.»<br /><br />

Han höll upp ljuset cch sade:<br /><br />

»Titta så långt om hörnet du kan. Ser du det?
Där — på den stora klippan därborta — ritadt med
ljusrök.»<br /><br />

»Tom, det ä’ ett kors/»<br /><br />

»Nå, hvar har du din ’nummer två’? Under
korset, hva’? Just dår borta såg jag Indian-Joe
dyka upp med sitt ljus, Huck!»<br /><br />

Huck stirrade ett ögonblick på det
hemlighetsfulla tecknet och sade därpå med darrande röst:<br /><br />

»Tom, låt oss skynda härifrån!»<br /><br />

»Hvad för slag! — och lämna skatten?»»Ja, lämna den. Indian-Joes vålnad huserar
bestämdt här!»<br /><br />

»Nej ’vars, Huck, han spökar kring stället,
där han dog — borta vid ingången till grottan —
en mil härifrån.»<br /><br />

»Nej, Tom, det gör han inte, han håller sig kring
pengarna. Jag känner till spökenas vanor, och
det gör du med.»<br /><br />

Tom började frukta, att Huck hade rätt; tvifvel
uppstodo i hans själ. Då fick han en god idé.<br /><br />

»Hör’u du, Huck, så’na dumskallar vi ä’! Inte
kan Indian-Joes vålnad komma dit, där det finns
ett kors!»<br /><br />

Den spiken drog.<br /><br />

»Tom, det tänkte jag inte på. Men det ä’ som
du säger. Det var en riktig flax för oss att korset
finns där. Nu tror jag vi klättrar ner och letar efter
kistan.»<br /><br />

Tom gick först och gjorde djupa steg i leran,
där han klef utför. Huck följde efter. Fyra gångar
mynnade ut i den lilla grotta, hvari den stora klippan
låg. Gossarna undersökte tre af dem, men utan
resultat. De funno en liten nisch i gången närmast
klippans fot och i den ett bylte med filtar; vidare ett
gammalt hängsle, ett stycke fläsksvål och de väl
afgnagda benen af några fåglar. Men någon
penningkista syntes icke till. Gossarna genomsökte
stället gång på gång men förgäfves. Tom sade:<br /><br />

»Han sa’ under korset. Det här ä’ ju närmast
under korset. Det kan inte vara under själfva
klippan, för den ligger tätt intill marken.»<br /><br />

De sökte en gång till öfverallt och satte sig därpå
modstulna. Huck hade intet råd att ge. Efter en
stund sade Tom:<br /><br />

»Titta, Huck, det ä’ fotspår och ljustalg i leran
på ena sidan om klippan men inte på di andra.
Hvad kan det bero på? Jag tror bestämdt ändå,
att pengarna ä’ under klippan. Jag ska’ ta och gräfva
i leran.»»Det var ingen dum idé, Tom!» sade Huck lifligt.<br /><br />

Toms »äkta Barlowknif» var ögonblickligen
framme, och han hade icke gräft fyra tum djupt,
förrän han stötte mot trä.<br /><br />

»Hvad säger du nu då, Huck — hörde du?»<br /><br />

Huck började nu äfven att gräfva och skrapa.
Några brädlappar voro snart blottade och
undanskaffade; de hade legat öfver en naturlig klyfta,
som ledde ned under klippan. Tom steg ned dit
och höll ljuset så långt under klippan han kunde,
men sade sig icke kunna se något slut på klyftan.
Han föreslog en upptäcktsfärd. Han böjde sig
och gick ned; den trånga vägen sänkte sig gradvis.
Han följde dess slingrande gång, först åt höger,
sedan åt vänster, med Huck följande honom i
hälarna. Om en stund stannade Tom vid en plötslig
krökning och utropade:<br /><br />

»Du min skapare, se hit, Huck!»<br /><br />

Denna gång var det alldeles säkert kistan med
skatten, ställd i en treflig liten håla tillsammans med
en tom krutkagge, ett par bössor i läderfodral, två
eller tre par gamla mockasiner, ett läderbälte och
åtskilligt annat skräp, väl genomdränkt af det
ned-droppande vattnet.<br /><br />

»Ändtligen har vi den!» sade Huck gräfvande
med händerna bland de anlupna mynten. »Å
tänk bara, Tom du, så rika vi nu ä’!»<br /><br />

»Jag trodde alltid, att vi skulle få den. Det
förefaller nästan otroligt, men nu har vi den ändå
alldeles säkert! Men låt oss nu inte söla bort tiden
här utan langa ut kistan. Låt mig se, om jag kan
lyfta den.»<br /><br />

Den vägde omkring femtio skålpund. Tom
kunde lyfta den, ehuru det föll sig litet otympligt,
men kunde icke bekvämligen bära den.<br /><br />

»Det var det jag trodde», sade han, »det såg ut
som om den var tung, den dagen di bar den i
spök-huset — jag la’ märke till det. Det var allt bussigt,
att jag tog med påsarna.»Guldet var snart i påsarna och gossarna buro
upp det till klippan med korset.<br /><br />

»Låt oss nu hämta bössorna och di andra
sakerna», sade Huck.<br /><br />

»Nej, Huck, låt dom vara. Di blir bra att ha,
när vi ska’ börja med våra röfverier. Vi kan gärna
ha dom där hela tiden och hålla våra orgier där
också. Det ä’ en rysligt bra plats för orgier.»<br /><br />

»Orgier, hvad ä’ det för slag?»<br /><br />

»Ja, inte vet jag, men röfvare håller alltid
orgier, så står det i böckerna, och då måste förstås
vi också göra det. Kom nu, Huck, vi har varit
länge härinne. Det börjar nog bli sent, och hungrig
ä’ jag också; när vi kommer ned till båten, ska’ vi
käka och röka.»<br /><br />

Snart kröpo de ut i sumaksnåret, sågo sig
försiktigt omkring, funno kusten klar och sutto snart
ätande och rökande i båten. När solen sänkte sig
mot horisonten, lade de ut och gåfvo sig i väg. Tom
följde stranden åt i den långa skymningen, under
muntert samspråk med Huck, och lade i land kort
efter mörkrets inbrott.<br /><br />

»Nu, Huck», sade Tom, »gömmer vi pengarna på
vinden öfver fru Douglas* vedbod, och i morgon bitti’
kommer jag dit, så får vi räkna och dela dom och
sedan leta opp en plats i skogen, där di ä’ i säkerhet.
Vänta du här och bevaka smörjan, medan jag kilar
efter Ben Taylors lilla kärra. Jag ä’ tillbaks om
en minut.»<br /><br />

Han försvann och återkom snart med kärran,
lade de två påsarna på den, höljde öfver den med
några gamla trasor och bröt åter upp, dragande sitt
lass. När gossarna kommo fram till walesarens
hus, stannade de för att hvila sig. Just som de
ämnade fortsätta, kom walesaren ut och sade:<br /><br />

»Hallå! Hvem ä’ det?»<br /><br />

»Huck och Tom Sawyer.»<br /><br />

»Det ä’ bra, följ med mig, pojkar, alla vänta på
er. Skynda på ni, så drar jag kärran åt er. Åtusan, den ä’ inte så lätt som den ser ut. Ä’ den
lastad med tegelsten eller gammal metall?»<br /><br />

»Gammal metall», sade Tom.<br /><br />

»Jag kunde tänka mig det; pojkarna här i sta’n
göra sig mera besvär och förlora mera tid med att
snoka upp och sälja till gjuteriet för tio cent gammalt
järnskrot än som behöfdes för att förtjäna dubbelt
så mycket genom ordentligt arbete. Men sådan
ä’ den mänskliga naturen. Skynda på, skynda på!»<br /><br />

Gossarna ville veta, hvarför det brådskade så.<br /><br />

»Bry er inte om det, det få ni se, när ni komma
fram till fru Douglas.»<br /><br />

Huck, som sedan länge var van vid att bli
orättvist anklagad, sade med någon ängslan:<br /><br />

»Herr Jones, vi har inte gjort något.»<br /><br />

Walesaren skrattade.<br /><br />

»Så-å, jag ä’ inte så säker på det, min gubbe,
jag ä’ inte så säker på det. Ä’ inte du och änkan
goda vänner?»<br /><br />

»Jo-o. Åtminstone har hon alltid visat sig
som en god vän mot mig.»<br /><br />

»Nå, hvad ä’ du då rädd för?»<br /><br />

Denna fråga hade ännu icke blifvit fullständigt
besvarad i Hucks tröga hjärna, förrän han fann sig
inknuffad tillsammans med Tom i fru Douglas’
salong. Herr Jones lämnade kärran vid dörren och
följde dem in.<br /><br />

Salongen var festligt upplyst, och alla, som hade
något att betyda i köpingen, voro där — Thatchers,
Harpers, Rogers, tant Polly, Sid, Mary, kyrkoherden,
redaktören och en mängd andra, alla i sina bästa
kläder. Fru Douglas tog emot gossarna så hjärtligt,
som det var möjligt att ta emot två varelser med ett
utseende som deras i närvarande ögonblick. De
voro fullsmetade med lera och ljustalg. Tant Polly
blef röd som en pion af blygsel och rynkade pannan
och skakade på hufvudet öfver Tom. Dock led
ingen hälften så mycket som de två gossarna. Herr
Jones sade:»Tom var inte hemkommen ännu, så att jag
inte trodde vi skulle finna honom; men så stupade jag
på honom och Huck alldeles utanför min dörr, och
jag tog dem med mig hit i all hast.»<br /><br />

»Det var rätt gjordt af er», sade fru Douglas.
»Kom med mig, gossar.»<br /><br />

Hon förde dem upp i en sängkammare och sade:
»Tvätta och klä er nu. Här ä’ två omgångar
nya kläder — skjortor, strumpor, allting
fullständigt. Det ä’ Hucks — nej, inga tacksägelser, Huck!<br /><br />

—	herr Jones har köpt den ena och jag den andra.
Men de passa er båda. Tag dem på er. Vi vänta
på er — kom ner, när ni fiffat upp er tillräckligt.»
Därpå lämnade hon dem.»Tom, vi skulle kunna smita, bara vi hade
ett tåg att fira oss ner med», sade Huck.<br /><br />

»Ä, prat smörja! Hvarför vill du smita?»<br /><br />

»Jo, jaS ä’ inte van vid den där sortens folk,
och en så’n förfärlig slcrälldus sen! Jag står aldrig ut
me’t, jag går inte ner dit.»<br /><br />

»Dumheter! Det ä’ väl ingenting att tala om,
mig generar det inte ett dugg. Jag ska ta vara på dig.»<br /><br />

Sid kom in.<br /><br />

»Tom», sade han, »tant har väntat på dig
hela eftermiddagen. Mary hade gjort i ordning
dina söndagskläder, alla var så oroliga för din skull
och bara undrade, om du inte skulle komma snart.
Säg, ä* det inte talg och lera du fått på dina kläder?»<br /><br />

»Hör på, min bästa herr Siddy, var du så god och
sköt dina egna angelägenheter och lägg inte näsan i
blöt. Hvad ä’ hela den här tillställningen för i alla
fall?»<br /><br />

»Det ä’ ett så’nt där kalas, som fru Douglas
brukar ha. Den här gången ä’ det för walesaren och
hans söner, därför att di gjorde henne en så’n stor
tjänst häromnatten. Ni, pojkar, jag kan tala om
nå’nting för er, om ni vill veta’t.»<br /><br />

»Hvad ä’ det då?»<br /><br />

»Jo, gamla herr Jones tänker försöka att bereda
folket här en öfverraskning i afton, och jag kom att
höra honom tala om’et för tant i dag som en
hemlighet, men jag tänker det ä’ inte mycke’ kvar af hem-ligheten nu. Alla har reda på den — fru Dou’glas
med, fast hon låtsas som hon inte visste någe. Det
var nödvändigt för herr Jones, att Huck skulle
vara här — han kunde inte krypa fram med sin stora
hemlighet utan Huck, förstår ni.»<br /><br />

»Hemlighet — hvad då om, Sid?»<br /><br />

»Om att Huck hade följt efter di båda bofvarna
ända till fru Douglas’ hus och på så sätt fick reda på
det brott di ämnade begå. Herr Jones tänkte, förstås,
göra ett stort nummer af den öfverraskning han
skulle bereda alla, men det blir väl så lagom nu
med öfverraskningen.»<br /><br />

Sid lät höra ett högst själfbelåtet och förnöjdt
fnissande.<br /><br />

»Sid, ä’ det du, som har skvallrat?»<br /><br />

»Det ä’ detsamma hvem som gjort’et — någon
har talat om’et, det ä’ alltihop.»<br /><br />

»Sid, det finns bara en person i hela sta’n, som
nog gemen att göra det, och det ä’ du. Om du
varit i Hucks ställe, så hade du smugit dig utför
backen och aldrig sagt ett enda ord om bofvarna åt
någon. Du kan inte göra annat än det som ä’
nedrigt, och du kan inte tåla att se andra berömmas för
en god handling. Nu vet du det — inga
tacksägelser, som fru Douglas brukar säga!»<br /><br />

Och Tom gaf Sid åtskilliga slag på örat och
hjälpte honom ut genom dörren med åtskilliga sparkar.<br /><br />

»Gå nu ner och skvallra för tant, om du törs,
så ska’ du få betaldt i morgon!»<br /><br />

Några minuter därefter sutto fru Douglas1
gäster vid supébordet, och ett dussin barn voro
utplanterade vid flera småbord i samma rum enligt
landets och tidens sed. När det rätta ögonblicket
var inne, höll herr Jones sitt lilla tal, hvari han
tackade fru Douglas för den ära hon visade honom och
hans söner; »men», sade han, »det finns en annan
person, hvars blygsamhet . . .», o. s. v.<br /><br />

Han fyrade af sin hemlighet om Hucks andel i
äfventyret på det finaste dramatiska sätt, hvaraf<br /><br />

Tom Saicyer<br /><br />

17han var mäktig, men öfverraskningen, som det
framkallade, var till stor del konstlad och icke så
bullersam och riklig, som den kunde ha varit under
gynnsammare förhållanden. I alla fall förde fru
Douglas en ganska aktningsvärd portion förvåning
till torgs och öfverhopade Huck med så mycket
beröm och så mycken tacksamhet, att han nära nog
glömde det nästan olidliga obehaget af sina nya
kläder för det alldeles afgjordt olidliga obehaget att
bli en skottafla för allas blickar och allas loford.<br /><br />

Fru Douglas förklarade, att hon ämnade ge
Huck ett hem under sitt tak och ordentlig
uppfostran, och sedan, när hon kunde undvara den nödiga
summan, skulle hon hjälpa honom att börja någon
blygsam affär. Nu var ögonblicket inne för Tom.
Han steg upp och talade:<br /><br />

»Huck behöfver det inte. Huck ä’ rik!»<br /><br />

Endast ett strängt iakttagande af goda seder
kunde vid detta lustiga skämt af hålla sällskapet från
att utbrista i ett vederbörligen lyckönskande skratt.
Men tystnaden var litet brydsam. Tom bröt den:
»Huck har pengar. Ni tror det kanske inte,
men han har en hel hög. Å, ni behöfver inte dra på
munnen, jag tror jag kan visa er dom. Vänta ett
ögonblick!»<br /><br />

Tom skyndade ut. Sällskapet kastade förlägna*
nyfikna blickar på hvarandra och frågande blickar
på Huck, hvars tunga tycktes fastlåst.<br /><br />

»Sid, hvad ä’ det åt Tom nu igen?» sade tant
Polly. »Han ... ja, sannerligen man nånsin kan
bli klok på den pojken! Jag har väl aldrig. . .»<br /><br />

Tom kom inknogande på sina guldpåsar, och
tant Polly hann aldrig afsluta sin mening. Tom
hällde ut massan af gula mynt på bordet och sade:
»Se här — hvad var det jag sa’! Hälften äv
Hucks och hälften ä’ mitt.»<br /><br />

Anblicken af allt detta guld kom sällskapet att
mista andan; alla stirrade, ingen kom sig för med att
säga något på en stund.Därpå följde ett enstämmigt rop på förklaring.
Tom sade, att han kunde stå till tjänst med en, och
det gjorde han. Berättelsen var lång men öfverfull
af intressanta saker; knappast en enda
anmärkning från någon af åhörarna afbröt trollmakten i
dess jämna flöde. När berättelsen var slut, sade herr
Jones:<br /><br />

»Jag trodde mig ha förberedt en liten
öfverrask-ning till i afton, men den ä’ inte värd mycket nu.
Den här öfverraskningen kommer den andra att
framstå tämligen futtig, det måste erkännas.»<br /><br />

Pengarna räknades. Summan uppgick till litet
öfver tolf tusen dollars. Det var mer än någon af de
närvarande någonsin förr sett på en gång, om än
flere af dem ägde ansenligt mera i fastigheter.f<br /><br />

Läsaren kan vara öfvertygad om, att Toms och
Hucks oväntade lycka gjorde ett ansenligt uppseende
i den fattiga lilla köpingen S:t Petersburg. En så
stor summa i klingande mynt syntes gränsa till det
otroliga. Man talade därom, betraktade fyndet med
lystna blickar och förhärligade det, tills mången
medborgares hjärna svindlade under trycket af den
osunda retelsen. Hvarje »spökhus» i S :t Petersburg
och angränsande byar blef på det noggrannaste
undersökt bräda för bräda och dess grundvalar
uppgräfda och genomletade af folk, som sökte dolda
skatter — och icke af gossar, utan af män, några af
dem mycket allvarliga, prosaiska män till och med.
Hvar helst Tom och Huck visade sig, blef vo de
kurtiserade, beundrade, begapade. Gossarna kunde icke
påminna sig, att man förut fäst så stort afseende
vid hvad de sade, men nu blef vo deras yttranden
uppskattade och upprepade, allt hvad de gjorde tycktes
på ett eller annat sätt anses märkvärdigt — de
hade tydligen förlorat förmågan att göra eller säga
någonting alldagligt; hvad mera var, äfven deras
förflutna lif gräfdes upp och befanns bära märken
af en tydlig originalitet. Köpingens tidning kom
med lefnadsteckningar öfver gossarna.<br /><br />

Fru Douglas placerade Hucks pengar mot sex
procents ränta, och på tant Pollys begäran gjorde
domaren Thatcher detsamma med Toms. Hvar och
en af gossarna hade nu en inkomst, som helt enkeltvar öfverdådig — en dollar hvarje veckodag och en
half dollar på söndagarna, hela året om. Det var
just hvad prästen erhöll — nej, det var hvad man
lofvat honom — vanligtvis kunde han icke indrifva*
det. En och en kvarts dollar i veckan var
tillräckligt att betala en gosses föda, husrum och skolgång
i dessa gamla enkla tider — och kläder och tvätt
åfven, om det gällde.<br /><br />

Domaren Thatcher hade fattat en hög tanke
om Tom; han sade, att en vanlig gosse aldrig skulle
ha fört hans dotter ut ur grottan. När Becky i
strängt förtroende talade om för sin far, hur Tom
hade tagit stryk för henne i skolan, var domaren syn
bart rörd, och när hon sökte urskulda den stora
osanning Tom då sagt för att flytta straffet från hennes
skuldror till sina egna, sade domaren i varm ton,
att det var en nobel, en ädelmodig, en storsint
osanning — en osanning, som förtjänade att med
högburen panna gå genom historien sida vid sida med
George Washingtons berömda sanning om yxan!
Becky tyckte att hennes far aldrig sett så ståtlig
och stolt ut, som när han gick på golfvet och
stampade med foten och sade detta. Hon gick genast
till Tom och talade om det.<br /><br />

Domaren Thatcher hoppades att en dag i Tom
få se en stor lagkarl eller en stor krigare; han skulle
se till, sade han, att Tom komme in i kadettskolan
och sedan finge den bästa juridiska utbildning, så
att han vore väl förberedd för den ena eller den andra
af dessa lefnadsbanor eller för båda.<br /><br />

Huck Finns förmögenhet och det förhållandet,
att han nu stod under änkefru Douglas' beskydd,
förde honom in i sällskapslifvet — nej, släpade,
kastade in honom dit — och han led nästan mer än
han kunde bära. Fru Douglas' tjänare höllo honom
ren och snygg, kammad och borstad, och de
bäddade in honom hvarje kväll mellan för honom
osympatiska lakan, som icke hade en enda fläck af något
slag, som han kunde trycka till sitt hjärta och kännaigen som en vän. Han måste äta med knif och
gaffel, han måste begagna servett, glas och tallrik,
han måste läsa öfver sina läxor, gå i kyrkan, uttrycka
sig så anständigt, att hans tal föreföll honom fånigt;
hvart han än vände sig, kände han sig bunden till
händer och fötter af civilisationens skrankor och
fjättrar.<br /><br />

Han bar hjältemodigt sina pröfningar i tre
veckors tid, och sedan fann man en dag, att han var
försvunnen. I fyrtioåtta timmar lät fru Douglas,
djupt bedröfvad, söka honom öfverallt; allmänheten
var högeligen bekymrad, man letade efter honom
på alla både möjliga och omöjliga ställen, man
draggade i floden efter hans lik. Tidigt på tredje
morgonen gick Tom Sawyer klokt nog och bökade
bland några gamla tomfat bakom det öfvergifna
slakthuset, och i ett af dem fann han flyktingen.
Huck hade sofvit där; han hade just frukosterat på
några stulna småsaker i matväg och låg nu i allsköns
ro och rökte sin pipa. Han var otvättad, okammad
och klädd i samma gamla paltor, som gjort honom
pittoresk i de dagar, då han var fri och lycklig.
Tom körde ut honom ur fatet, talade om hvilken oro
han förorsakat och uppmanade honom enträget att
gå hem. Hucks ansikte förlorade sin lugna
belåtenhet och antog ett svårmodigt uttryck.<br /><br />

»Tala aldrig om’et, Tom», sade han, »jag har
försökt, men det går rakt inte. Det passar inte för
mig, jag ä’ inte van vid det. Fru Douglas ä’ snäll
och vänlig mot mig, men jag kan inte hålla ut med
allt det där bråket. Hon tvingar mig att stiga opp
samma tid hvar morgon, hon tvingar mig att tvätta
mig, di kammar mig så att di rakt kan kamma sönder
mig, och inte vill hon låta mig sofva i vedbo’n. Så
måste jag ta på mig di där förbaskade kläderna, som
nästan klämmer ihjäl mig; jag vet inte hur det ä’,
men jag tycker mig inte kunna andas i dom, och så ä’
di så rysligt schangtila, att jag hvarken kan sitta eller
ligga eller rulla mig någonstans; jag har inte åktpå en källardörr — usch, det förefaller att vara ett
helt år sen! Jag måste gå i kyrkan och svettas
och svettas — jag kan inte tåla di där tråkiga
predikningarna! — jag får inte fånga en fluga där, får
inte tugga min buss och måste gå i skor hela
sön-da’n. Fru Douglas äter, när en klocka ringer, hon
går till sängs, när en klocka ringer, hon stiger upp
när en klocka ringer — allting går efter
klockringning och ä’ så fasligt ordentligt, att en stackare inte
kan stå ut me’t.»<br /><br />

»Men så gör alla människor, Huck.»<br /><br />

»Det bryr jag mig inte om, Tom. Jag ä’ inte
’alla människor’, och jag håller inte ut me’t. Det
ä’ rysligt att vara bunden på det viset. Och man
får mat alldeles för lätt — jag har inte någe, intresse
för käk, som man får på det sättet. Så måste jag
be om lof, när jag vill gå och fiska, jag måste be om
lof att gå och bada — ja, ta mig sjutton, måste jag
inte be om 1'of till allting! Jag fick lof att tala så
schangtilt, att det var riktigt olustigt, jag måste gå
opp på vinden och svära och gasta en stund hvar
dag för att få lite smak i mun, annars hade jag dött,
Tom. Fru Douglas ville inte låta mig röka, hon
ville inte låta mig hojta, hon ville inte låta mig gäspa
eller sträcka på mig eller klia mig, så att folk sàg’et. »<br /><br />

Därpå tilläde han i ett anfall af synnerlig
förargelse och som om han varit grymt förorättad:<br /><br />

»Och ta mig tusan höll hon inte bön jämt och
ständigt. Jag har aldrig sett maken till kvinna. Jag
måste schappa från henne, Tom, jag måste schappa !
Och så skulle jag ha börjat i skolan också, när den
nu snart öppnas — nej, aldrig kunde jag stå ut med
det, Tom! Vet du hva’, Tom, att vara rik ä’ ändå
inte så lifvadt, som folk påstår. Det ä’ bara att
pinas och svettas och önska, att man vore död hela
tiden. Di här kläderna, di passar mig, och det här
tomfatet passar mig, och jag kommer aldrig mer att
öfverge dom. Tom, jag hade aldrig råkat ut för
de här ledsamheterna, om det inte varit för pen-garnas skull; ta’ du därför både din och min del af
pengarna och ge mig en liten slant ibland — inte
ofta, för jag bryr mig inte ett dugg om en sak, om
den inte ä’ någe så när svår att få — och gå och
ursäkta mig hos fru Douglas.»<br /><br />

»Å, Huck, du vet, att jag inte kan göra det,
det vore inte rätt. För resten, om du bara håller
ut lite till på det nya sättet, så kommer du att tycka
om’et.»<br /><br />

»Tycka om’et! Ja, lika mycke, som jag skulle
komma att tycka om en het ugn, sen jag suttit
tillräckligt länge i den. Nej, Tom, jag vill inte vara
rik, och jag vill inte bo i di där förbaskade kvafva
husen. Jag tycker om skogen och floden och
tomma sockerfat, och dom kommer jag att hålla mig tilL
En så’n gemen otur! Just som vi hade bössor och
grotta och allt i ordning att börja röfva, så skulle di här
föbaskade dumheterna komma och förstöra alltihop!»<br /><br />

Tom tog tillfället i akt.<br /><br />

»Men du, Huck, inte ska’ rikedomen hindra
mig från att bli röfvare, inte!»<br /><br />

»Inte! Hurra för det! Men ä’ det rena rama
allvaret, Tom?»<br /><br />

»Ja, renaste ramaste allvaret, så sant jag sitter
här! Men vi kan inte släppa in dig i bandet, öm du
inte ä’ anständig, förstår du.»<br /><br />

Hucks glädje blef dämpad.<br /><br />

»Inte släppa in mig, Tom? Men tyckte du inte
att jag dög till sjöröfvare?» *<br /><br />

»Jo, men det ä’ nå’nting helt annat. En
röfvare &’ i allmänhet mycket förnämare än en
sjöröfvare. I de flesta länder ä’ di rysligt höga
adelsmän — hertingar och tocke\»<br /><br />

»Hör’u, Tom, har du inte alltid varit snäll
mot mig? Inte skulle du vilja utesluta mig, säg,
Tom? Inte skulle du vilja göra det, hva’, Tom?»<br /><br />

»Huck, jag skulle inte vilja det och jag vill
det inte, men hvad skulle folk säga? Jo, di skulle
säga: ’Usch då! Tom Sawyers band! Där före-kommer ju riktiga sluskar!’ Di skulle mena dig,
Huck. Det skulle du inte tycka om, och inte jag
heller.»<br /><br />

Huck var tyst ett ögonblick, hvarunder han
utkämpade en strid inom sig. Slutligen sade han:<br /><br />

»Nåja, jag går tillbaka till fru Douglas på en
månad och börjar på ny kula, så får jag se, om
jag kan vänja mig vid det — bara du låter mig
tillhöra bandet, Tom.»<br /><br />

»Kör, det ä’ afgjordt, Huck! Kom nu, gamla
gosse, så ska’ jag be fru Douglas, att hon släpper efter
lite med dig.»<br /><br />

»Vill du det, Tom, vill du verkligen det? Det
var bussigt. Om hon bara släpper efter lite med
de värsta sakerna, så ska’ jag röka i smyg , svära i
smyg och slå mig igenom eller kola vippen! När
ska’ vi börja med bandet och bli röfvare?»<br /><br />

»Tvärt på skifvan! Vi ska’ samla ihop
pojkarna och kanske hålla invigning i kväll.»<br /><br />

»Hålla hvad för någe?»<br /><br />

»Invigning.»<br /><br />

»Hvad ä’ det?»<br /><br />

»Det ä’ att svära att stå vid hvarandras sida och
aldrig förråda bandets hemligheter, om man också
blir hackad i småbitar, och om någon skadar en af
bandet, att man då ska’ slå ihjäl denne och hela hans
släkt.»<br /><br />

»Det var lifvadt, Tom, rysligt lifvadt, tycker<br /><br />

jag.»<br /><br />

»Jo, var säker på det. Och allt det där
svärandet måste göras vid midnatt på det ensligaste,
förskräckligaste ställe man kan få tag i — ett
spök-hus ä’ bäst, men man har ju vändt upp och ned på
alla spökhus nu för att finna skatter.»<br /><br />

»Men midnatt ä’ styft i alla fall, Tom.»<br /><br />

»Ja, det ä’ det. Och eden måste afläggas på
en likkista och undertecknas med blod.»<br /><br />

»Det låter höra sig! Kors, det ä’ ju en miljon
gånger styfvare än sjöröfveri. Jag ska’ stanna hosfru Douglas, tills jag multnar, Tom; och om jag
blir en riktig kaxe till röfvare och alla människor
talar om’et, så tycker jag hvad hon ska’ bli stolt öfver
att ha dragit mig upp ur dyn.»<br /><br />

Så slutar denna krönika. Då det strängt
taget endast är en gosses historia, måste den
upphöra här; skildringen kunde icke gå mycket längre
utan att bli historien om en man. När man skrifver
en roman om fullvuxet folk, vet man precis hvar man
skall sluta — det vill säga, när de gifta sig; men då
man skrifver om barn, måste man stanna hvar
man bäst kan.<br /><br />

De flesta af de personer, som uppträda i denna
bok, lefva ännu, frodas och äro lyckliga. En dag
kanske det kan synas löna mödan att återupptaga
de yngres historia och se, till hvad slags män och
kvinnor de utvecklat sig; därför torde det vara
klokast att icke för det närvarande förråda något ur
denna del af deras lif.<br /><br />

SLUT.BERÖMDA BÖCKER<br /><br />

MARK TWAIN<br /><br />

TOM SAWYER
</div><br /><br />

</body></html>